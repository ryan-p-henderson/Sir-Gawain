<!DOCTYPE html SYSTEM "http://www.w3.org/TR/xhtml1/DTD/xhtml1-transitional.dtd">
<html xmlns="http://www.w3.org/1999/xhtml">
   <head>
      <link rel="stylesheet" type="text/css" href="text_page.css" />
      <title>Sir Gawain and the Green Knight</title>
   </head>
   <body>      
      <h1>Sir Gawain and the Green Knight</h1>
      <div id="navbar">
         <ul>
            <li class="active">
               <a href="index.html">Home</a>
            </li>
            <li class="active">
               <a href="about_page.html">About</a>
            </li>
            <li class="active">
               <a href="gawain-text_html2.html">Text</a>
            </li>
            <li class="active">
               <span>Charts and Graphs</span>
            </li>
            <li class="active">
               <span>Conclusions</span>
            </li>
         </ul>
      </div>
      <h1>Text</h1>
      <h2>Contents</h2>
      <div id="TOC">
      <ul id="TableOfContents">
         <li><a href="#I">I</a></li>
         <li><a href="#II">II</a></li>
         <li><a href="#III">III</a></li>
         <li><a href="#IV">IV</a></li>
      </ul>
      </div>
      <h2>Text</h2>
      <div class="text">
      <h3 id="I">I</h3>
         <p>         
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=290&CISOBOX=1&REC=9">
         Manuscript
      </a>
         SIÞEN þe sege and þe assaut watz sesed at Troye,<br />
         Þe borȝ brittened and brent to brondeȝ and askez,<br />
         Þe tulk þat þe trammes of tresoun þer wroȝt<br />
         Watz tried for his tricherie, þe trewest on erþe:<br />
         Hit watz Ennias þe athel, and his highe kynde,<br />
         Þat siþen depreced prouinces, and patrounes bicome<br />
         Welneȝe of al þe wele in þe west iles.<br />
         Fro riche Romulus to Rome ricchis hym swyþe,<br />
         With gret bobbaunce þat burȝe he biges vpon fyrst,<br />
         And neuenes hit his aune nome, as hit now hat;<br />
         Tirius to Tuskan and teldes bigynnes,<br />
         Langaberde in Lumbardie lyftes vp homes,<br />
         And fer ouer þe French flod Felix Brutus<br />
         On mony bonkkes ful brode Bretayn he settez<br />
         wyth wynne,<br />
         <span class="bw">Where werre and wrake and wonder<br />
         Bi syþez hatz wont þerinne,<br />
         And oft boþe blysse and blunder<br />
         Ful skete hatz skyfted synne.</span><br />
         
      </p>
      
      <p>
         Ande quen þis Bretayn watz bigged bi þis burn rych,<br />
         Bolde bredden þerinne, baret þat lofden,<br />
         In mony turned tyme tene þat wroȝten.<br />
         Mo ferlyes on þis folde han fallen here oft<br />
         Þen in any oþer þat I wot, syn þat ilk tyme.<br />
         Bot of alle þat here bult, of Bretaygne kynges,<br />
         Ay watz Arthur þe hendest, as I haf herde telle.<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=291&CISOBOX=1&REC=10">Manuscript</a>
         
         Forþi an aunter in erde I attle to schawe,<br />
         Þat a selly in siȝt summe men hit holden,<br />
         And an outtrage awenture of Arthurez wonderez.<br />
         If ȝe wyl lysten þis laye bot on littel quile,<br />
         I schal telle hit as-tit, as I in toun herde,<br />
         with tonge,<br />
         <span class="bw">As hit is stad and stoken<br />
         In stori stif and stronge,<br />
         With lel letteres loken,<br />
         In londe so hatz ben longe.</span><br />
         
      </p>
      
      <p>
         Þis kyng lay at Camylot vpon Krystmasse<br />
         With mony luflych lorde, ledez of þe best,<br />
         Rekenly of þe Rounde Table alle þo rich breþer,<br />
         With rych reuel oryȝt and rechles merþes.<br />
         Þer tournayed tulkes by tymez ful mony,<br />
         Justed ful jolilé þise gentyle kniȝtes,<br />
         Syþen kayred to þe court caroles to make.<br />
         For þer þe fest watz ilyche ful fiften dayes,<br />
         With alle þe mete and þe mirþe þat men couþe avyse;<br />
         Such glaum ande gle glorious to here,<br />
         Dere dyn vpon day, daunsyng on nyȝtes,<br />
         Al watz hap vpon heȝe in hallez and chambrez<br />
         With lordez and ladies, as leuest him þoȝt.<br />
         With all þe wele of þe worlde þay woned þer samen,<br />
         Þe most kyd knyȝtez vnder Krystes seluen,<br />
         And þe louelokkest ladies þat euer lif haden,<br />
         And he þe comlokest kyng þat þe court haldes;<br />
         For al watz þis fayre folk in her first age,<br />
         on sille,<br />
         <span class="bw">Þe hapnest vnder heuen,<br />
         Kyng hyȝest mon of wylle;<br />
         Hit were now gret nye to neuen<br />
         So hardy a here on hille.</span><br />
         
      </p>
      
      <p>
         Wyle Nw Ȝer watz so ȝep þat hit watz nwe cummen,<br />
         Þat day doubble on þe dece watz þe douth serued.<br />
         Fro þe kyng watz cummen with knyȝtes into þe halle,<br />
         
         Þe chauntré of þe chapel cheued to an ende,<br />
         Loude crye watz þer kest of clerkez and oþer,<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=292&CISOBOX=1&REC=11">Manuscript</a>
         Nowel nayted onewe, neuened ful ofte;<br />
         And syþen riche forth runnen to reche hondeselle,<br />
         Ȝeȝed ȝeres-ȝiftes on hiȝ, ȝelde hem bi hond,<br />
         Debated busyly aboute þo giftes;<br />
         Ladies laȝed ful loude, þoȝ þay lost haden,<br />
         And he þat wan watz not wrothe, þat may ȝe wel trawe.<br />
         Alle þis mirþe þay maden to þe mete tyme;<br />
         When þay had waschen worþyly þay wenten to sete,<br />
         Þe best burne ay abof, as hit best semed,<br />
         Whene Guenore, ful gay, grayþed in þe myddes,<br />
         Dressed on þe dere des, dubbed al aboute,<br />
         Smal sendal bisides, a selure hir ouer<br />
         Of tryed tolouse, and tars tapites innoghe,<br />
         Þat were enbrawded and beten wyth þe best gemmes<br />
         Þat myȝt be preued of prys wyth penyes to bye,<br />
         in daye.<br />
         <span class="bw">Þe comlokest to discrye<br />
         Þer glent with yȝen gray,<br />
         A semloker þat euer he syȝe<br />
         Soth moȝt no mon say.</span><br />
         
      </p>
      
      <p>
         Bot Arthure wolde not ete til al were serued,<br />
         He watz so joly of his joyfnes, and sumquat childgered:<br />
         His lif liked hym lyȝt, he louied þe lasse<br />
         Auþer to longe lye or to longe sitte,<br />
         So bisied him his ȝonge blod and his brayn wylde.<br />
         And also an oþer maner meued him eke<br />
         Þat he þurȝ nobelay had nomen, he wolde neuer ete<br />
         Vpon such a dere day er hym deuised were<br />
         Of sum auenturus þyng an vncouþe tale,<br />
         Of sum mayn meruayle, þat he myȝt trawe,<br />
         Of alderes, of armes, of oþer auenturus,<br />
         Oþer sum segg hym bisoȝt of sum siker knyȝt<br />
         To joyne wyth hym in iustyng, in jopardé to lay,<br />
         Lede, lif for lyf, leue vchon oþer,<br />
         
         As fortune wolde fulsun hom, þe fayrer to haue.<br />
         Þis watz þe kynges countenaunce where he in court were,<br />
         At vch farand fest among his fre meny<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=%2Fgawain&CISOPTR=293&DMSCALE=75.00000&DMWIDTH=1024&DMHEIGHT=1600&DMMODE=viewer&DMFULL=0&DMOLDSCALE=4.86381&DMX=0&DMY=0&DMTEXT=&DMTHUMB=1&REC=12&DMROTATE=0&x=12&y=22">Manuscript</a>
         
         in halle.<br />
         <span class="bw">Þerfore of face so fere<br />
         He stiȝtlez stif in stalle,<br />
         Ful ȝep in þat Nw Ȝere<br />
         Much mirthe he mas withalle.</span><br />
         
      </p>
      
      <p>
         Thus þer stondes in stale þe stif kyng hisseluen,<br />
         Talkkande bifore þe hyȝe table of trifles ful hende.<br />
         There gode Gawan watz grayþed Gwenore bisyde,<br />
         And Agrauayn a la dure mayn on þat oþer syde sittes,<br />
         Boþe þe kynges sistersunes and ful siker kniȝtes;<br />
         Bischop Bawdewyn abof biginez þe table,<br />
         And Ywan, Vryn son, ette with hymseluen.<br />
         Þise were diȝt on þe des and derworþly serued,<br />
         And siþen mony siker segge at þe sidbordez.<br />
         Þen þe first cors come with crakkyng of trumpes,<br />
         Wyth mony baner ful bryȝt þat þerbi henged;<br />
         Nwe nakryn noyse with þe noble pipes,<br />
         Wylde werbles and wyȝt wakned lote,<br />
         Þat mony hert ful hiȝe hef at her towches.<br />
         Dayntés dryuen þerwyth of ful dere metes,<br />
         Foysoun of þe fresche, and on so fele disches<br />
         Þat pine to fynde þe place þe peple biforne<br />
         For to sette þe sylueren þat sere sewes halden<br />
         on clothe.<br />
        <span class="bw">Iche lede as he loued hymselue<br />
         Þer laght withouten loþe;<br />
         Ay two had disches twelue,<br />
         Good ber and bryȝt wyn boþe.</span><br />
         
      </p>
      
      <p>
         Now wyl I of hor seruise say yow no more,<br />
         For vch wyȝe may wel wit no wont þat þer were.<br />
         An oþer noyse ful newe neȝed biliue,<br />
         Þat þe lude myȝt haf leue liflode to cach;<br />
         
         For vneþe watz þe noyce not a whyle sesed,<br />
         And þe fyrst cource in þe court kyndely serued,<br />
         Þer hales in at þe halle dor an aghlich mayster,<br />
         On þe most on þe molde on mesure hyghe;<br />
         Fro þe swyre to þe swange so sware and so þik,<br />
         And his lyndes and his lymes so longe and so grete,<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=294&CISOBOX=1&REC=13">Manuscript</a>
         Half etayn in erde I hope þat he were,<br />
         Bot mon most I algate mynn hym to bene,<br />
         And þat þe myriest in his muckel þat myȝt ride;<br />
         For of bak and of brest al were his bodi sturne,<br />
         Both his wombe and his wast were worthily smale,<br />
         And alle his fetures folȝande, in forme þat he hade,<br />
         ful clene;<br />
         <span class="bw">For wonder of his hwe men hade,<br />
         Set in his semblaunt sene;<br />
         He ferde as freke were fade,<br />
         And oueral enker-grene.</span><br />
         
      </p>
      
      <p>
         Ande al grayþed in grene þis gome and his wedes:<br />
         A strayte cote ful streȝt, þat stek on his sides,<br />
         A meré mantile abof, mensked withinne<br />
         With pelure pured apert, þe pane ful clene<br />
         With blyþe blaunner ful bryȝt, and his hod boþe,<br />
         Þat watz laȝt fro his lokkez and layde on his schulderes;<br />
         Heme wel-haled hose of þat same,<br />
         Þat spenet on his sparlyr, and clene spures vnder<br />
         Of bryȝt golde, vpon silk bordes barred ful ryche,<br />
         And scholes vnder schankes þere þe schalk rides;<br />
         And alle his vesture uerayly watz clene verdure,<br />
         Boþe þe barres of his belt and oþer blyþe stones,<br />
         Þat were richely rayled in his aray clene<br />
         Aboutte hymself and his sadel, vpon silk werkez.<br />
         Þat were to tor for to telle of tryfles þe halue<br />
         Þat were enbrauded abof, wyth bryddes and flyȝes,<br />
         With gay gaudi of grene, þe golde ay inmyddes.<br />
         Þe pendauntes of his payttrure, þe proude cropure,<br />
         His molaynes, and alle þe metail anamayld was þenne,<br />
         Þe steropes þat he stod on stayned of þe same,<br />
         
         And his arsounz al after and his aþel skyrtes,<br />
         Þat euer glemered and glent al of grene stones;<br />
         Þe fole þat he ferkkes on fyn of þat ilke,<br />
         sertayn,<br />
         <span class="bw">A grene hors gret and þikke,<br />
         A stede ful stif to strayne,<br />
         In brawden brydel quik--<br />
            <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=295&CISOBOX=1&REC=14">Manuscript</a>
         To þe gome he watz ful gayn.</span><br />
         
      </p>
      
      <p>
         Wel gay watz þis gome gered in grene,<br />
         And þe here of his hed of his hors swete.<br />
         Fayre fannand fax vmbefoldes his schulderes;<br />
         A much berd as a busk ouer his brest henges,<br />
         Þat wyth his hiȝlich here þat of his hed reches<br />
         Watz euesed al vmbetorne abof his elbowes,<br />
         Þat half his armes þer-vnder were halched in þe wyse<br />
         Of a kyngez capados þat closes his swyre;<br />
         Þe mane of þat mayn hors much to hit lyke,<br />
         Wel cresped and cemmed, wyth knottes ful mony<br />
         Folden in wyth fildore aboute þe fayre grene,<br />
         Ay a herle of þe here, an oþer of golde;<br />
         Þe tayl and his toppyng twynnen of a sute,<br />
         And bounden boþe wyth a bande of a bryȝt grene,<br />
         Dubbed wyth ful dere stonez, as þe dok lasted,<br />
         Syþen þrawen wyth a þwong a þwarle knot alofte,<br />
         Þer mony bellez ful bryȝt of brende golde rungen.<br />
         Such a fole vpon folde, ne freke þat hym rydes,<br />
         Watz neuer sene in þat sale wyth syȝt er þat tyme,<br />
         with yȝe.<br />
         <span class="bw">He loked as layt so lyȝt,<br />
         So sayd al þat hym syȝe;<br />
         Hit semed as no mon myȝt<br />
         Vnder his dynttez dryȝe.</span><br />
         
      </p>
      
      <p>
         Wheþer hade he no helme ne hawbergh nauþer,<br />
         Ne no pysan ne no plate þat pented to armes,<br />
         Ne no schafte ne no schelde to schwue ne to smyte,<br />
         Bot in his on honde he hade a holyn bobbe,<br />
         
         Þat is grattest in grene when greuez ar bare,<br />
         And an ax in his oþer, a hoge and vnmete,<br />
         A spetos sparþe to expoun in spelle, quoso myȝt.<br />
         Þe lenkþe of an elnȝerde þe large hede hade,<br />
         Þe grayn al of grene stele and of golde hewen,<br />
         Þe bit burnyst bryȝt, with a brod egge<br />
         As wel schapen to schere as scharp rasores,<br />
         Þe stele of a stif staf þe sturne hit bi grypte,<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=296&CISOBOX=1&REC=15">Manuscript</a>
         Þat watz wounden wyth yrn to þe wandez ende,<br />
         And al bigrauen with grene in gracios werkes;<br />
         A lace lapped aboute, þat louked at þe hede,<br />
         And so after þe halme halched ful ofte,<br />
         Wyth tryed tasselez þerto tacched innoghe<br />
         On botounz of þe bryȝt grene brayden ful ryche.<br />
         Þis haþel heldez hym in and þe halle entres,<br />
         Driuande to þe heȝe dece, dut he no woþe,<br />
         Haylsed he neuer one, bot heȝe he ouer loked.<br />
         Þe fyrst word þat he warp, 'Wher is', he sayd,<br />
         'Þe gouernour of þis gyng? Gladly I wolde<br />
         Se þat segg in syȝt, and with hymself speke<br />
         raysoun.'<br />
         <span class="bw">To knyȝtez he kest his yȝe,<br />
         And reled hym vp and doun;<br />
         He stemmed, and con studie<br />
         Quo walt þer most renoun.</span><br />
         
      </p>
      
      <p>
         Ther watz lokyng on lenþe þe lude to beholde,<br />
         For vch mon had meruayle quat hit mene myȝt<br />
         Þat a haþel and a horse myȝt such a hwe lach,<br />
         As growe grene as þe gres and grener hit semed,<br />
         Þen grene aumayl on golde glowande bryȝter.<br />
         Al studied þat þer stod, and stalked hym nerre<br />
         Wyth al þe wonder of þe worlde what he worch schulde.<br />
         For fele sellyez had þay sen, bot such neuer are;<br />
         Forþi for fantoum and fayryȝe þe folk þere hit demed.<br />
         Þerfore to answare watz arȝe mony aþel freke,<br />
         And al stouned at his steuen and stonstil seten<br />
         In a swoghe sylence þurȝ þe sale riche;<br />
         
         As al were slypped vpon slepe so slaked hor lotez<br />
         in hyȝe--<br />
         <span class="bw">I deme hit not al for doute,<br />
         Bot sum for cortaysye--<br />
         Bot let hym þat al schulde loute<br />
         Cast vnto þat wyȝe.</span><br />
         
      </p>
      
      <p>
         Þenn Arþour bifore þe hiȝ dece þat auenture byholdez,<br />
         And rekenly hym reuerenced, for rad was he neuer,<br />
         And sayde, 'Wyȝe, welcum iwys to þis place,<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=297&CISOBOX=1&REC=16">Manuscript</a>
         Þe hede of þis ostel Arthour I hat;<br />
         Liȝt luflych adoun and lenge, I þe praye,<br />
         And quat-so þy wylle is we schal wyt after.'<br />
         'Nay, as help me,' quoþ þe haþel, 'he þat on hyȝe syttes,<br />
         To wone any quyle in þis won, hit watz not myn ernde;<br />
         Bot for þe los of þe, lede, is lyft vp so hyȝe,<br />
         And þy burȝ and þy burnes best ar holden,<br />
         Stifest vnder stel-gere on stedes to ryde,<br />
         Þe wyȝtest and þe worþyest of þe worldes kynde,<br />
         Preue for to play wyth in oþer pure laykez,<br />
         And here is kydde cortaysye, as I haf herd carp,<br />
         And þat hatz wayned me hider, iwyis, at þis tyme.<br />
         Ȝe may be seker bi þis braunch þat I bere here<br />
         Þat I passe as in pes, and no plyȝt seche;<br />
         For had I founded in fere in feȝtyng wyse,<br />
         I haue a hauberghe at home and a helme boþe,<br />
         A schelde and a scharp spere, schinande bryȝt,<br />
         Ande oþer weppenes to welde, I wene wel, als;<br />
         Bot for I wolde no were, my wedez ar softer.<br />
         Bot if þou be so bold as alle burnez tellen,<br />
         Þou wyl grant me godly þe gomen þat I ask<br />
         bi ryȝt.'<br />
         <span class="bw">Arthour con onsware,<br />
         And sayd, 'Sir cortays knyȝt,<br />
         If þou craue batayl bare,<br />
         Here faylez þou not to fyȝt.'</span><br />
         
      </p>
      
      <p>
         'Nay, frayst I no fyȝt, in fayth I þe telle,<br />
         Hit arn aboute on þis bench bot berdlez chylder.<br />
         If I were hasped in armes on a heȝe stede,<br />
         
         Here is no mon me to mach, for myȝtez so wayke.<br />
         Forþy I craue in þis court a Crystemas gomen,<br />
         For hit is Ȝol and Nwe Ȝer, and here ar ȝep mony:<br />
         If any so hardy in þis hous holdez hymseluen,<br />
         Be so bolde in his blod, brayn in hys hede,<br />
         Þat dar stifly strike a strok for an oþer,<br />
         I schal gif hym of my gyft þys giserne ryche,<br />
         Þis ax, þat is heué innogh, to hondele as hym lykes,<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=298&CISOBOX=1&REC=17">Manuscript</a>
         And I schal bide þe fyrst bur as bare as I sitte.<br />
         If any freke be so felle to fonde þat I telle,<br />
         Lepe lyȝtly me to, and lach þis weppen,<br />
         I quit-clayme hit for euer, kepe hit as his auen,<br />
         And I schal stonde hym a strok, stif on þis flet,<br />
         Ellez þou wyl diȝt me þe dom to dele hym an oþer<br />
         barlay,<br />
         <span class="bw">And ȝet gif hym respite,<br />
         A twelmonyth and a day;<br />
         Now hyȝe, and let se tite<br />
         Dar any herinne oȝt say.'</span><br />
         
      </p>
      
      <p>
         If he hem stowned vpon fyrst, stiller were þanne<br />
         Alle þe heredmen in halle, þe hyȝ and þe loȝe.<br />
         Þe renk on his rouncé hym ruched in his sadel,<br />
         And runischly his rede yȝen he reled aboute,<br />
         Bende his bresed broȝez, blycande grene,<br />
         Wayued his berde for to wayte quo-so wolde ryse.<br />
         When non wolde kepe hym with carp he coȝed ful hyȝe,<br />
         Ande rimed hym ful richly, and ryȝt hym to speke:<br />
         'What, is þis Arthures hous,' quoþ þe haþel þenne,<br />
         'Þat al þe rous rennes of þurȝ ryalmes so mony?<br />
         Where is now your sourquydrye and your conquestes,<br />
         Your gryndellayk and your greme, and your grete wordes?<br />
         Now is þe reuel and þe renoun of þe Rounde Table<br />
         Ouerwalt wyth a worde of on wyȝes speche,<br />
         For al dares for drede withoute dynt schewed!'<br />
         Wyth þis he laȝes so loude þat þe lorde greued;<br />
         Þe blod schot for scham into his schyre face<br />
         and lere;<br />
         
         <span class="bw">He wex as wroth as wynde,<br />
         So did alle þat þer were.<br />
         Þe kyng as kene bi kynde<br />
         Þen stod þat stif mon nere,</span><br />
         
      </p>
      
      <p>
         Ande sayde, 'Haþel, by heuen, þyn askyng is nys,<br />
         And as þou foly hatz frayst, fynde þe behoues.<br />
         I know no gome þat is gast of þy grete wordes;<br />
         Gif me now þy geserne, vpon Godez halue,<br />
         And I schal bayþen þy bone þat þou boden habbes.'<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=299&CISOBOX=1&REC=18">Manuscript</a>
         Lyȝtly lepez he hym to, and laȝt at his honde.<br />
         Þen feersly þat oþer freke vpon fote lyȝtis.<br />
         Now hatz Arthure his axe, and þe halme grypez,<br />
         And sturnely sturez hit aboute, þat stryke wyth hit þoȝt.<br />
         Þe stif mon hym bifore stod vpon hyȝt,<br />
         Herre þen ani in þe hous by þe hede and more.<br />
         Wyth sturne schere þer he stod he stroked his berde,<br />
         And wyth a countenaunce dryȝe he droȝ doun his cote,<br />
         No more mate ne dismayd for hys mayn dintez<br />
         Þen any burne vpon bench hade broȝt hym to drynk<br />
         of wyne.<br />
         <span class="bw">Gawan, þat sate bi þe quene,<br />
         To þe kyng he can enclyne:<br />
         'I beseche now with saȝez sene<br />
         Þis melly mot be myne.</span><br />
         
      </p>
      
      <p>
         'Wolde ȝe, worþilych lorde,' quoþ Wawan to þe kyng,<br />
         'Bid me boȝe fro þis benche, and stonde by yow þere,<br />
         Þat I wythoute vylanye myȝt voyde þis table,<br />
         And þat my legge lady lyked not ille,<br />
         I wolde com to your counseyl bifore your cort ryche.<br />
         For me þink hit not semly, as hit is soþ knawen,<br />
         Þer such an askyng is heuened so hyȝe in your sale,<br />
         Þaȝ ȝe ȝourself be talenttyf, to take hit to yourseluen,<br />
         Whil mony so bolde yow aboute vpon bench sytten,<br />
         Þat vnder heuen I hope non haȝerer of wylle,<br />
         Ne better bodyes on bent þer baret is rered.<br />
         I am þe wakkest, I wot, and of wyt feblest,<br />
         And lest lur of my lyf, quo laytes þe soþe--<br />
         
         Bot for as much as ȝe ar myn em I am only to prayse,<br />
         No bounté bot your blod I in my bodé knowe;<br />
         And syþen þis note is so nys þat noȝt hit yow falles,<br />
         And I haue frayned hit at yow fyrst, foldez hit to me;<br />
         And if I carp not comlyly, let alle þis cort rych<br />
         bout blame.'<br />
         <span class="bw">Ryche togeder con roun,<br />
         And syþen þay redden alle same<br />
         To ryd þe kyng wyth croun,<br />
         And gif Gawan þe game.</span><br />
         
      </p>
      
      <p>
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=300&CISOBOX=1&REC=19">Manuscript</a>
         Þen comaunded þe kyng þe knyȝt for to ryse;<br />
         And he ful radly vpros, and ruchched hym fayre,<br />
         Kneled doun bifore þe kyng, and cachez þat weppen;<br />
         And he luflyly hit hym laft, and lyfte vp his honde,<br />
         And gef hym Goddez blessyng, and gladly hym biddes<br />
         Þat his hert and his honde schulde hardi be boþe.<br />
         'Kepe þe cosyn,' quoþ þe kyng, 'þat þou on kyrf sette,<br />
         And if þou redeȝ hym ryȝt, redly I trowe<br />
         Þat þou schal byden þe bur þat he schal bede after.'<br />
         Gawan gotz to þe gome with giserne in honde,<br />
         And he baldly hym bydez, he bayst neuer þe helder.<br />
         Þen carppez to Sir Gawan þe knyȝt in þe grene,<br />
         'Refourme we oure forwardes, er we fyrre passe.<br />
         Fyrst I eþe þe, haþel, how þat þou hattes<br />
         Þat þou me telle truly, as I tryst may.'<br />
         'In god fayth,' quoþ þe goode knyȝt, 'Gawan I hatte,<br />
         Þat bede þe þis buffet, quat-so bifallez after,<br />
         And at þis tyme twelmonyth take at þe an oþer<br />
         Wyth what weppen so þou wylt, and wyth no wyȝ ellez<br />
         on lyue.'<br />
         <span class="bw">Þat oþer onswarez agayn,<br />
         'Sir Gawan, so mot I þryue<br />
         As I am ferly fayn<br />
         Þis dint þat þou schal dryue.</span><br />
         
      </p>
      
      <p>
         'Bigog,' quoþ þe grene knyȝt, 'Sir Gawan, me lykes<br />
         Þat I schal fange at þy fust þat I haf frayst here.<br />
         And þou hatz redily rehersed, bi resoun ful trwe,<br />
         
         Clanly al þe couenaunt þat I þe kynge asked,<br />
         Saf þat þou schal siker me, segge, bi þi trawþe,<br />
         Þat þou schal seche me þiself, where-so þou hopes<br />
         I may be funde vpon folde, and foch þe such wages<br />
         As þou deles me to-day bifore þis douþe ryche.'<br />
         'Where schulde I wale þe,' quoþ Gauan, 'where is þy place?<br />
         I wot neuer where þou wonyes, bi hym þat me wroȝt,<br />
         Ne I know not þe, knyȝt, by cort ne þi name.<br />
         Bot teche me truly þerto, and telle me how þou hattes,<br />
         And I schal ware alle my wyt to wynne me þeder,<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=301&CISOBOX=1&REC=20">Manuscript</a>
         And þat I swere þe for soþe, and by my seker traweþ.'<br />
         'Þat is innogh in Nwe Ȝer, hit nedes no more',<br />
         Quoþ þe gome in þe grene to Gawan þe hende;<br />
         'Ȝif I þe telle trwly, quen I þe tape haue<br />
         And þou me smoþely hatz smyten, smartly I þe teche<br />
         Of my hous and my home and myn owen nome,<br />
         Þen may þou frayst my fare and forwardez holde;<br />
         And if I spende no speche, þenne spedez þou þe better,<br />
         For þou may leng in þy londe and layt no fyrre--<br />
         bot slokes!<br />
         <span class="bw">Ta now þy grymme tole to þe,<br />
         And let se how þou cnokez.'<br />
         'Gladly, sir, for soþe',<br />
         Quoþ Gawan; his ax he strokes.</span><br />
         
      </p>
      
      <p>
         Þe grene knyȝt vpon grounde grayþely hym dresses,<br />
         A littel lut with þe hede, þe lere he discouerez,<br />
         His longe louelych lokkez he layd ouer his croun,<br />
         Let þe naked nec to þe note schewe.<br />
         Gauan gripped to his ax, and gederes hit on hyȝt,<br />
         Þe kay fot on þe folde he before sette,<br />
         Let him doun lyȝtly lyȝt on þe naked,<br />
         Þat þe scharp of þe schalk schyndered þe bones,<br />
         And schrank þurȝ þe schyire grece, and schade hit in twynne,<br />
         Þat þe bit of þe broun stel bot on þe grounde.<br />
         Þe fayre hede fro þe halce hit to þe erþe,<br />
         Þat fele hit foyned wyth her fete, þere hit forth roled;<br />
         Þe blod brayd fro þe body, þat blykked on þe grene;<br />
         
         And nawþer faltered ne fel þe freke neuer þe helder,<br />
         Bot styþly he start forth vpon styf schonkes,<br />
         And runyschly he raȝt out, þere as renkkez stoden,<br />
         Laȝt to his lufly hed, and lyft hit vp sone;<br />
         And syþen boȝez to his blonk, þe brydel he cachchez,<br />
         Steppez into stelbawe and strydez alofte,<br />
         And his hede by þe here in his honde haldez;<br />
         And as sadly þe segge hym in his sadel sette<br />
         As non vnhap had hym ayled, þaȝ hedlez he were<br />
         in stedde.<br />
         <span class="bw">He brayde his bulk aboute,<br />
            <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=302&CISOBOX=1&REC=1">Manuscript</a>
         Þat vgly bodi þat bledde;<br />
         Moni on of hym had doute,<br />
         Bi þat his resounz were redde.</span><br />
         
      </p>
      
      <p>
         For þe hede in his honde he haldez vp euen,<br />
         Toward þe derrest on þe dece he dressez þe face,<br />
         And hit lyfte vp þe yȝe-lyddez and loked ful brode,<br />
         And meled þus much with his muthe, as ȝe may now here:<br />
         'Loke, Gawan, þou be grayþe to go as þou hettez,<br />
         And layte as lelly til þou me, lude, fynde,<br />
         As þou hatz hette in þis halle, herande þise knyȝtes;<br />
         To þe grene chapel þou chose, I charge þe, to fotte<br />
         Such a dunt as þou hatz dalt--disserued þou habbez<br />
         To be ȝederly ȝolden on Nw Ȝeres morn.<br />
         Þe knyȝt of þe grene chapel men knowen me mony;<br />
         Forþi me for to fynde if þou fraystez, faylez þou neuer.<br />
         Þerfore com, oþer recreaunt be calde þe behoues.'<br />
         With a runisch rout þe raynez he tornez,<br />
         Halled out at þe hal dor, his hed in his hande,<br />
         Þat þe fyr of þe flynt flaȝe fro fole houes.<br />
         To quat kyth he becom knwe non þere,<br />
         Neuer more þen þay wyste from queþen he watz wonnen.<br />
         What þenne?<br />
         <span class="bw">Þe kyng and Gawen þare<br />
         At þat grene þay laȝe and grenne,<br />
         Ȝet breued watz hit ful bare<br />
         A meruayl among þo menne.</span><br />
         
      </p>
      
      <p>
         
         Þaȝ Arþer þe hende kyng at hert hade wonder,<br />
         He let no semblaunt be sene, bot sayde ful hyȝe<br />
         To þe comlych quene wyth cortays speche,<br />
         'Dere dame, to-day demay yow neuer;<br />
         Wel bycommes such craft vpon Cristmasse,<br />
         Laykyng of enterludez, to laȝe and to syng,<br />
         Among þise kynde caroles of knyȝtez and ladyez.<br />
         Neuer þe lece to my mete I may me wel dres,<br />
         For I haf sen a selly, I may not forsake.'<br />
         He glent vpon Sir Gawen, and gaynly he sayde,<br />
         'Now, sir, heng vp þyn ax, þat hatz innogh hewen';<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=303&CISOBOX=1&REC=2">Manuscript</a>
         And hit watz don abof þe dece on doser to henge,<br />
         Þer alle men for meruayl myȝt on hit loke,<br />
         And bi trwe tytel þerof to telle þe wonder.<br />
         Þenne þay boȝed to a borde þise burnes togeder,<br />
         Þe kyng and þe gode knyȝt, and kene men hem serued<br />
         Of alle dayntyez double, as derrest myȝt falle;<br />
         Wyth alle maner of mete and mynstralcie boþe,<br />
         Wyth wele walt þday, til worþed an ende<br />
         in londe.<br />
         <span class="bw">Now þenk wel, Sir Gawan,<br />
         For woþe þat þou ne wonde<br />
         Þis auenture for to frayn<br />
         Þat þou hatz tan on honde.</span><br />
         
      </p>
      
      
      
      <h3 id="II">II</h3>
      
      <p>
         THIS hanselle hatz Arthur of auenturus on fyrst<br />
         In ȝonge ȝer, for he ȝerned ȝelpyng to here.<br />
         Thaȝ hym wordez were wane when þay to sete wenten,<br />
         Now ar þay stoken of sturne werk, stafful her hond.<br />
         Gawan watz glad to begynne þose gomnez in halle,<br />
         Bot þaȝ þe ende be heuy haf ȝe no wonder;<br />
         For þaȝ men ben mery in mynde quen þay han mayn drynk,<br />
         A ȝere ȝernes ful ȝerne, and ȝeldez neuer lyke,<br />
         Þe forme to þe fynisment foldez ful selden.<br />
         Forþi þis Ȝol ouerȝede, and þe ȝere after,<br />
         And vche sesoun serlepes sued after oþer:<br />
         
         After Crystenmasse com þe crabbed lentoun,<br />
         Þat fraystez flesch wyth þe fysche and fode more symple;<br />
         Bot þenne þe weder of þe worlde wyth wynter hit þrepez,<br />
         Colde clengez adoun, cloudez vplyften,<br />
         Schyre schedez þe rayn in schowrez ful warme,<br />
         Fallez vpon fayre flat, flowrez þere schewen,<br />
         Boþe groundez and þe greuez grene ar her wedez,<br />
         Bryddez busken to bylde, and bremlych syngen<br />
         For solace of þe softe somer þat sues þerafter<br />
         bi bonk;<br />
         <span class="bw">And blossumez bolne to blowe<br />
         Bi rawez rych and ronk,<br />
         Þen notez noble innoȝe<br />
            <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=304&CISOBOX=1&REC=3">Manuscript</a>
         Ar herde in wod so wlonk.</span><br />
         
      </p>
      
      <p>
         After þe sesoun of somer wyth þe soft wyndez<br />
         Quen Zeferus syflez hymself on sedez and erbez,<br />
         Wela wynne is þe wort þat waxes þeroute,<br />
         When þe donkande dewe dropez of þe leuez,<br />
         To bide a blysful blusch of þe bryȝt sunne.<br />
         Bot þen hyȝes heruest, and hardenes hym sone,<br />
         Warnez hym for þe wynter to wax ful rype;<br />
         He dryues wyth droȝt þe dust for to ryse,<br />
         Fro þe face of þe folde to flyȝe ful hyȝe;<br />
         Wroþe wynde of þe welkyn wrastelez with þe sunne,<br />
         Þe leuez lancen fro þe lynde and lyȝten on þe grounde,<br />
         And al grayes þe gres þat grene watz ere;<br />
         Þenne al rypez and rotez þat ros vpon fyrst,<br />
         And þus ȝirnez þe ȝere in ȝisterdayez mony,<br />
         And wynter wyndez aȝayn, as þe worlde askez,<br />
         no fage,<br />
         <span class="bw">Til Meȝelmas mone<br />
         Watȝ cumen wyth wynter wage;<br />
         Þen þenkkez Gawan ful sone<br />
         Of his anious uyage.</span><br />
         
      </p>
      
      <p>
         Ȝet quyl Al-hal-day with Arþer he lenges;<br />
         And he made a fare on þat fest for þe frekez sake,<br />
         With much reuel and ryche of þe Rounde Table.<br />
         
         Knyȝtez ful cortays and comlych ladies<br />
         Al for luf of þat lede in longynge þay were,<br />
         Bot neuer þe lece ne þe later þay neuened bot merþe:<br />
         Mony ioylez for þat ientyle iapez þer maden.<br />
         For aftter mete with mournyng he melez to his eme,<br />
         And spekez of his passage, and pertly he sayde,<br />
         'Now, lege lorde of my lyf, leue I yow ask;<br />
         Ȝe knowe þe cost of þis cace, kepe I no more<br />
         To telle yow tenez þerof neuer bot trifel;<br />
         Bot I am boun to þe bur barely to-morne<br />
         To sech þe gome of þe grene, as God wyl me wysse.'<br />
         Þenne þe best of þe burȝ boȝed togeder,<br />
         Aywan, and Errik, and oþer ful mony,<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=307&CISOBOX=1&REC=4">Manuscript</a>
         Sir Doddinaual de Sauage, þe duk of Clarence,<br />
         Launcelot, and Lyonel, and Lucan þe gode,<br />
         Sir Boos, and Sir Byduer, big men boþe,<br />
         And mony oþer menskful, with Mador de la Port.<br />
         Alle þis compayny of court com þe kyng nerre<br />
         For to counseyl þe knyȝt, with care at her hert.<br />
         Þere watz much derue doel driuen in þe sale<br />
         Þat so worþé as Wawan schulde wende on þat ernde,<br />
         To dryȝe a delful dynt, and dele no more<br />
         wyth bronde.<br />
         <span class="bw">Þe knyȝt mad ay god chere,<br />
         And sayde, 'Quat schuld I wonde?<br />
         Of destinés derf and dere<br />
         What may mon do bot fonde?'</span><br />
         
      </p>
      
      <p>
         He dowellez þer al þat day, and dressez on þe morn,<br />
         Askez erly hys armez, and alle were þay broȝt.<br />
         Fyrst a tulé tapit tyȝt ouer þe flet,<br />
         And miche watz þe gyld gere þat glent þeralofte;<br />
         Þe stif mon steppez þeron, and þe stel hondelez,<br />
         Dubbed in a dublet of a dere tars,<br />
         And syþen a crafty capados, closed aloft,<br />
         Þat wyth a bryȝt blaunner was bounden withinne.<br />
         Þenne set þay þe sabatounz vpon þe segge fotez,<br />
         His legez lapped in stel with luflych greuez,<br />
         With polaynez piched þerto, policed ful clene,<br />
         Aboute his knez knaged wyth knotez of golde;<br />
         
         Queme quyssewes þen, þat coyntlych closed<br />
         His thik þrawen þyȝez, with þwonges to tachched;<br />
         And syþen þe brawden bryné of bryȝt stel ryngez<br />
         Vmbeweued þat wyȝ vpon wlonk stuffe,<br />
         And wel bornyst brace vpon his boþe armes,<br />
         With gode cowters and gay, and glouez of plate,<br />
         And alle þe godlych gere þat hym gayn schulde<br />
         þat tyde;<br />
         <span class="bw">Wyth ryche cote-armure,<br />
         His gold sporez spend with pryde,<br />
         Gurde wyth a bront ful sure<br />
         With silk sayn vmbe his syde.</span><br />
         
      </p>
      
      <p>
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=305&CISOBOX=1&REC=5">Manuscript</a>
         When he watz hasped in armes, his harnays watz ryche:<br />
         Þe lest lachet ouer loupe lemed of golde.<br />
         So harnayst as he watz he herknez his masse,<br />
         Offred and honoured at þe heȝe auter.<br />
         Syþen he comez to þe kyng and to his cort-ferez,<br />
         Lachez lufly his leue at lordez and ladyez;<br />
         And þay hym kyst and conueyed, bikende hym to Kryst.<br />
         Bi þat watz Gryngolet grayth, and gurde with a sadel<br />
         Þat glemed ful gayly with mony golde frenges,<br />
         Ayquere naylet ful nwe, for þat note ryched;<br />
         Þe brydel barred aboute, with bryȝt golde bounden;<br />
         Þe apparayl of þe payttrure and of þe proude skyrtez,<br />
         Þe cropore and þe couertor, acorded wyth þe arsounez;<br />
         And al watz rayled on red ryche golde naylez,<br />
         Þat al glytered and glent as glem of þe sunne.<br />
         Þenne hentes he þe helme, and hastily hit kysses,<br />
         Þat watz stapled stifly, and stoffed wythinne.<br />
         Hit watz hyȝe on his hede, hasped bihynde,<br />
         Wyth a lyȝtly vrysoun ouer þe auentayle,<br />
         Enbrawden and bounden wyth þe best gemmez<br />
         On brode sylkyn borde, and bryddez on semez,<br />
         As papiayez paynted peruyng bitwene,<br />
         Tortors and trulofez entayled so þyk<br />
         As mony burde þeraboute had ben seuen wynter<br />
         in toune.<br />
         
         <span class="bw">Þe cercle watz more o prys<br />
         Þat vmbeclypped hys croun,<br />
         Of diamauntez a deuys<br />
         Þat boþe were bryȝt and broun.</span><br />
         
      </p>
      
      <p>
         THEN þay schewed hym þe schelde, þat was of schyr goulez<br />
         Wyth þe pentangel depaynt of pure golde hwez.<br />
         He braydez hit by þe bauderyk, aboute þe hals kestes,<br />
         Þat bisemed þe segge semlyly fayre.<br />
         And quy þe pentangel apendez to þat prynce noble<br />
         I am in tent yow to telle, þof tary hyt me schulde:<br />
         Hit is a syngne þat Salamon set sumquyle<br />
         In bytoknyng of trawþe, bi tytle þat hit habbez,<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=306&CISOBOX=1&REC=6">Manuscript</a>
         For hit is a figure þat haldez fyue poyntez,<br />
         And vche lyne vmbelappez and loukez in oþer,<br />
         And ayquere hit is endelez; and Englych hit callen<br />
         Oueral, as I here, þe endeles knot.<br />
         Forþy hit acordez to þis knyȝt and to his cler armez,<br />
         For ay faythful in fyue and sere fyue syþez<br />
         Gawan watz for gode knawen, and as golde pured,<br />
         Voyded of vche vylany, wyth vertuez ennourned<br />
         in mote;<br />
         <span class="bw">Forþy þe pentangel nwe<br />
         He ber in schelde and cote,<br />
         As tulk of tale most trwe<br />
         And gentylest knyȝt of lote.</span><br />
         
      </p>
      
      <p>
         Fyrst he watz funden fautlez in his fyue wyttez,<br />
         And efte fayled neuer þe freke in his fyue fyngres,<br />
         And alle his afyaunce vpon folde watz in þe fyue woundez<br />
         Þat Cryst kaȝt on þe croys, as þe crede tellez;<br />
         And quere-so-euer þys mon in melly watz stad,<br />
         His þro þoȝt watz in þat, þurȝ alle oþer þyngez,<br />
         Þat alle his forsnes he feng at þe fyue joyez<br />
         Þat þe hende heuen-quene had of hir chylde;<br />
         At þis cause þe knyȝt comlyche hade<br />
         In þe inore half of his schelde hir ymage depaynted,<br />
         Þat quen he blusched þerto his belde neuer payred.<br />
         
         Þe fyft fyue þat I finde þat þe frek vsed<br />
         Watz fraunchyse and felaȝschyp forbe al þyng,<br />
         His clannes and his cortaysye croked were neuer,<br />
         And pité, þat passez alle poyntez, þyse pure fyue<br />
         Were harder happed on þat haþel þen on any oþer.<br />
         Now alle þese fyue syþez, for soþe, were fetled on þis knyȝt,<br />
         And vchone halched in oþer, þat non ende hade,<br />
         And fyched vpon fyue poyntez, þat fayld neuer,<br />
         Ne samned neuer in no syde, ne sundred nouþer,<br />
         Withouten ende at any noke I oquere fynde,<br />
         Whereeuer þe gomen bygan, or glod to an ende.<br />
         Þerfore on his schene schelde schapen watz þe knot<br />
         Ryally wyth red golde vpon rede gowlez,<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=308&CISOBOX=1&REC=7">Manuscript</a>
         Þat is þe pure pentaungel wyth þe peple called<br />
         with lore.<br />
         <span class="bw">Now grayþed is Gawan gay,<br />
         And laȝt his launce ryȝt þore,<br />
         And gef hem alle goud day,<br />
         He wende for euermore.</span><br />
         
      </p>
      
      <p>
         He sperred þe sted with þe spurez and sprong on his way,<br />
         So stif þat þe ston-fyr stroke out þerafter.<br />
         Al þat seȝ þat semly syked in hert,<br />
         And sayde soþly al same segges til oþer,<br />
         Carande for þat comly: 'Bi Kryst, hit is scaþe<br />
         Þat þou, leude, schal be lost, þat art of lyf noble!<br />
         To fynde hys fere vpon folde, in fayth, is not eþe.<br />
         Warloker to haf wroȝt had more wyt bene,<br />
         And haf dyȝt ȝonder dere a duk to haue worþed;<br />
         A lowande leder of ledez in londe hym wel semez,<br />
         And so had better haf ben þen britned to noȝt,<br />
         Hadet wyth an aluisch mon, for angardez pryde.<br />
         Who knew euer any kyng such counsel to take<br />
         As knyȝtez in cauelaciounz on Crystmasse gomnez!'<br />
         Wel much watz þe warme water þat waltered of yȝen,<br />
         When þat semly syre soȝt fro þo wonez<br />
         þad daye.<br />
         
         <span class="bw">He made non abode,<br />
         Bot wyȝtly went hys way;<br />
         Mony wylsum way he rode,<br />
         Þe bok as I herde say.</span><br />
         
      </p>
      
      <p>
         Now ridez þis renk þurȝ þe ryalme of Logres,<br />
         Sir Gauan, on Godez halue, þaȝ hym no gomen þoȝt.<br />
         Oft leudlez alone he lengez on nyȝtez<br />
         Þer he fonde noȝt hym byfore þe fare þat he lyked.<br />
         Hade he no fere bot his fole bi frythez and dounez,<br />
         Ne no gome bot God bi gate wyth to karp,<br />
         Til þat he neȝed ful neghe into þe Norþe Walez.<br />
         Alle þe iles of Anglesay on lyft half he haldez,<br />
         And farez ouer þe fordez by þe forlondez,<br />
         Ouer at þe Holy Hede, til he hade eft bonk<br />
         In þe wyldrenesse of Wyrale; wonde þer bot lyte<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=311&CISOBOX=1&REC=8">Manuscript</a>
         Þat auþer God oþer gome wyth goud hert louied.<br />
         And ay he frayned, as he ferde, at frekez þat he met,<br />
         If þay hade herde any karp of a knyȝt grene,<br />
         In any grounde þeraboute, of þe grene chapel;<br />
         And al nykked hym wyth nay, þat neuer in her lyue<br />
         Þay seȝe neuer no segge þat watz of suche hwez<br />
         of grene.<br />
         <span class="bw">Þe knyȝt tok gates straunge<br />
         In mony a bonk vnbene,<br />
         His cher ful oft con chaunge<br />
         Þat chapel er he myȝt sene.</span><br />
         
      </p>
      
      <p>
         Mony klyf he ouerclambe in contrayez straunge,<br />
         Fer floten fro his frendez fremedly he rydez.<br />
         At vche warþe oþer water þer þe wyȝe passed<br />
         He fonde a foo hym byfore, bot ferly hit were,<br />
         And þat so foule and so felle þat feȝt hym byhode.<br />
         So mony meruayl bi mount þer þe mon fyndez,<br />
         Hit were to tore for to telle of þe tenþe dole.<br />
         Sumwhyle wyth wormez he werrez, and with wolues als,<br />
         Sumwhyle wyth wodwos, þat woned in þe knarrez,<br />
         Boþe wyth bullez and berez, and borez oþerquyle,<br />
         And etaynez, þat hym anelede of þe heȝe felle;<br />
         
         Nade he ben duȝty and dryȝe, and Dryȝtyn had serued,<br />
         Douteles he hade ben ded and dreped ful ofte.<br />
         For werre wrathed hym not so much þat wynter nas wors,<br />
         When þe colde cler water fro þe cloudez schadde,<br />
         And fres er hit falle myȝt to þe fale erþe;<br />
         Ner slayn wyth þe slete he sleped in his yrnes<br />
         Mo nyȝtez þen innoghe in naked rokkez,<br />
         Þer as claterande fro þe crest þe colde borne rennez,<br />
         And henged heȝe ouer his hede in hard iisse-ikkles.<br />
         Þus in peryl and payne and plytes ful harde<br />
         Bi contray cayrez þis knyȝt, tyl Krystmasse euen,<br />
         al one;<br />
         <span class="bw">Þe knyȝt wel þat tyde<br />
         To Mary made his mone,<br />
         Þat ho hym red to ryde<br />
            <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=309&CISOBOX=1&REC=9">Manuscript</a>
         And wysse hym to sum wone.</span><br />
         
      </p>
      
      <p>
         Bi a mounte on þe morne meryly he rydes<br />
         Into a forest ful dep, þat ferly watz wylde,<br />
         Hiȝe hillez on vche a halue, and holtwodez vnder<br />
         Of hore okez ful hoge a hundreth togeder;<br />
         Þe hasel and þe haȝþorne were harled al samen,<br />
         With roȝe raged mosse rayled aywhere,<br />
         With mony bryddez vnblyþe vpon bare twyges,<br />
         Þat pitosly þer piped for pyne of þe colde.<br />
         Þe gome vpon Gryngolet glydez hem vnder,<br />
         Þurȝ mony misy and myre, mon al hym one,<br />
         Carande for his costes, lest he ne keuer schulde<br />
         To se þe seruyse of þat syre, þat on þat self nyȝt<br />
         Of a burde watz borne oure baret to quelle;<br />
         And þerfore sykyng he sayde, 'I beseche þe, lorde,<br />
         And Mary, þat is myldest moder so dere,<br />
         Of sum herber þer heȝly I myȝt here masse,<br />
         Ande þy matynez to-morne, mekely I ask,<br />
         And þerto prestly I pray my pater and aue<br />
         and crede.'<br />
         He rode in his prayere,<br />
         And cryed for his mysdede,<br />
         
         He sayned hym in syþes sere,<br />
         And sayde 'Cros Kryst me spede!'<span class="bw"></span><br />
         
      </p>
      
      <p>
         NADE he sayned hymself, segge, bot þrye,<br />
         Er he watz war in þe wod of a won in a mote,<br />
         Abof a launde, on a lawe, loken vnder boȝez<br />
         Of mony borelych bole aboute bi þe diches:<br />
         A castel þe comlokest þat euer knyȝt aȝte,<br />
         Pyched on a prayere, a park al aboute,<br />
         With a pyked palays pyned ful þik,<br />
         Þat vmbeteȝe mony tre mo þen two myle.<br />
         Þat holde on þat on syde þe haþel auysed,<br />
         As hit schemered and schon þurȝ þe schyre okez;<br />
         Þenne hatz he hendly of his helme, and heȝly he þonkez<br />
         Jesus and sayn Gilyan, þat gentyle ar boþe,<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=310&CISOBOX=1&REC=10">Manuscript</a>
         Þat cortaysly had hym kydde, and his cry herkened.<br />
         'Now bone hostel,' coþe þe burne, 'I beseche yow ȝette!'<br />
         Þenne gerdez he to Gryngolet with þe gilt helez,<br />
         And he ful chauncely hatz chosen to þe chef gate,<br />
         Þat broȝt bremly þe burne to þe bryge ende<br />
         in haste.<br />
         <span class="bw">Þe bryge watz breme vpbrayde,<br />
         Þe ȝatez wer stoken faste,<br />
         Þe wallez were wel arayed,<br />
         Hit dut no wyndez blaste.</span><br />
         
      </p>
      
      <p>
         Þe burne bode on blonk, þat on bonk houed<br />
         Of þe depe double dich þat drof to þe place;<br />
         Þe walle wod in þe water wonderly depe,<br />
         Ande eft a ful huge heȝt hit haled vpon lofte<br />
         Of harde hewen ston vp to þe tablez,<br />
         Enbaned vnder þe abataylment in þe best lawe;<br />
         And syþen garytez ful gaye gered bitwene,<br />
         Wyth mony luflych loupe þat louked ful clene:<br />
         A better barbican þat burne blusched vpon neuer.<br />
         And innermore he behelde þat halle ful hyȝe,<br />
         Towres telded bytwene, trochet ful þik,<br />
         Fayre fylyolez þat fyȝed, and ferlyly long,<br />
         
         With coruon coprounes craftyly sleȝe.<br />
         Chalkwhyt chymnees þer ches he innoȝe<br />
         Vpon bastel rouez, þat blenked ful quyte;<br />
         So mony pynakle payntet watz poudred ayquere,<br />
         Among þe castel carnelez clambred so þik,<br />
         Þat pared out of papure purely hit semed.<br />
         Þe fre freke on þe fole hit fayr innoghe þoȝt,<br />
         If he myȝt keuer to com þe cloyster wythinne,<br />
         To herber in þat hostel whyl halyday lested,<br />
         auinant.<br />
         <span class="bw">He calde, and sone þer com<br />
         A porter pure plesaunt,<br />
         On þe wal his ernd he nome,<br />
         And haylsed þe knyȝt erraunt.</span><br />
         
      </p>
      
      <p>
         'Gode sir,' quoþ Gawan, 'woldez þou go myn ernde<br />
         To þe heȝ lorde of þis hous, herber to craue?'<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=312&CISOBOX=1&REC=11">Manuscript</a>
         'Ȝe, Peter,' quoþ þe porter, 'and purely I trowee<br />
         Þat ȝe be, wyȝe, welcum to won quyle yow lykez.'<br />
         Þen ȝede þe wyȝe ȝerne and com aȝayn swyþe,<br />
         And folke frely hym wyth, to fonge þe knyȝt.<br />
         Þay let doun þe grete draȝt and derely out ȝeden,<br />
         And kneled doun on her knes vpon þe colde erþe<br />
         To welcum þis ilk wyȝ as worþy hom þoȝt;<br />
         Þay ȝolden hym þe brode ȝate, ȝarked vp wyde,<br />
         And he hem raysed rekenly, and rod ouer þe brygge.<br />
         Sere seggez hym sesed by sadel, quel he lyȝt,<br />
         And syþen stabeled his stede stif men innoȝe.<br />
         Knyȝtez and swyerez comen doun þenne<br />
         For to bryng þis buurne wyth blys into halle;<br />
         Quen he hef vp his helme, þer hiȝed innoghe<br />
         For to hent hit at his honde, þe hende to seruen;<br />
         His bronde and his blasoun boþe þay token.<br />
         Þen haylsed he ful hendly þo haþelez vchone,<br />
         And mony proud mon þer presed þat prynce to honour.<br />
         Alle hasped in his heȝ wede to halle þay hym wonnen,<br />
         Þer fayre fyre vpon flet fersly brenned.<br />
         Þenne þe lorde of þe lede loutez fro his chambre<br />
         
         For to mete wyth menske þe mon on þe flor;<br />
         He sayde, 'Ȝe ar welcum to welde as yow lykez<br />
         Þat here is; al is yowre awen, to haue at yowre wylle<br />
         and welde.'<br />
         <span class="bw">'Graunt mercy,' quoþ Gawayn,<br />
         'Þer Kryst hit yow forȝelde.'<br />
         As frekez þat semed fayn<br />
         Ayþer oþer in armez con felde.</span><br />
         
      </p>
      
      <p>
         Gawayn glyȝt on þe gome þat godly hym gret,<br />
         And þuȝt hit a bolde burne þat þe burȝ aȝte,<br />
         A hoge haþel for þe nonez, and of hyghe eldee;<br />
         Brode, bryȝt, watz his berde, and al beuer-hwed,<br />
         Sturne, stif on þe stryþþe on stalworth schonkez,<br />
         Felle face as þe fyre, and fre of hys speche;<br />
         And wel hym semed, for soþe, as þe segge þuȝt,<br />
         To lede a lortschyp in lee of leudez ful gode.<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=313&CISOBOX=1&REC=12">Manuscript</a>
         Þe lorde hym charred to a chambre, and chefly cumaundez<br />
         To delyuer hym a leude, hym loȝly to serue;<br />
         And þere were boun at his bode burnez innoȝe,<br />
         Þat broȝt hym to a bryȝt boure, þer beddyng watz noble,<br />
         Of cortynes of clene sylk wyth cler golde hemmez,<br />
         And couertorez ful curious with comlych panez<br />
         Of bryȝt blaunner aboue, enbrawded bisydez,<br />
         Rudelez rennande on ropez, red golde ryngez,<br />
         Tapitez tyȝt to þe woȝe of tuly and tars,<br />
         And vnder fete, on þe flet, of folȝande sute.<br />
         Þer he watz dispoyled, wyth spechez of myerþe,<br />
         Þe burn of his bruny and of his bryȝt wedez.<br />
         Ryche robes ful rad renkkez hym broȝten,<br />
         For to charge, and to chaunge, and chose of þe best.<br />
         Sone as he on hent, and happed þerinne,<br />
         Þat sete on hym semly wyth saylande skyrtez,<br />
         Þe ver by his uisage verayly hit semed<br />
         Welneȝ to vche haþel, alle on hwes<br />
         Lowande and lufly alle his lymmez vnder,<br />
         Þat a comloker knyȝt neuer Kryst made<br />
         hem þoȝt.<br />
         
         <span class="bw">Wheþen in worlde he were,<br />
         Hit semed as he moȝt<br />
         Be prynce withouten pere<br />
         In felde þer felle men foȝt.</span><br />
         
      </p>
      
      <p>
         A cheyer byfore þe chemné, þer charcole brenned,<br />
         Watz grayþed for Sir Gawan grayþely with cloþez,<br />
         Whyssynes vpon queldepoyntes þat koynt wer boþe;<br />
         And þenne a meré mantyle watz on þat mon cast<br />
         Of a broun bleeaunt, enbrauded ful ryche<br />
         And fayre furred wythinne with fellez of þe best,<br />
         Alle of ermyn in erde, his hode of þe same;<br />
         And he sete in þat settel semlych ryche,<br />
         And achaufed hym chefly, and þenne his cher mended.<br />
         Sone watz telded vp a tabil on trestez ful fayre,<br />
         Clad wyth a clene cloþe þat cler quyt schewed,<br />
         Sanap, and salure, and syluerin sponez.<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=314&CISOBOX=1&REC=13">Manuscript</a>
         Þe wyȝe wesche at his wylle, and went to his mete.<br />
         Seggez hym serued semly innoȝe<br />
         Wyth sere sewes and sete, sesounde of þe best.<br />
         Double-felde, as hit fallez, and fele kyn fischez,<br />
         Summe baken in bred, summe brad on þe gledez,<br />
         Summe soþen, summe in sewe sauered with spyces,<br />
         And ay sawes so sleȝe þat þe segge lyked.<br />
         Þe freke calde hit a fest ful frely and ofte<br />
         Ful hendely, quen alle þe haþeles rehayted hym at onez,<br />
         'As hende,<br />
         <span class="bw">Þis penaunce now ȝe take,<br />
         And eft hit schal amende.'<br />
         Þat mon much merþe con make,<br />
         For wyn in his hed þat wende.</span><br />
         
      </p>
      
      <p>
         Þenne watz spyed and spured vpon spare wyse<br />
         Bi preué poyntez of þat prynce, put to hymseluen,<br />
         Þat he beknew cortaysly of þe court þat he were<br />
         Þat aþel Arthure þe hende haldez hym one,<br />
         Þat is þe ryche ryal kyng of þe Rounde Table,<br />
         And hit watz Wawen hymself þat in þat won syttez,<br />
         
         Comen to þat Krystmasse, as case hym þen lymped.<br />
         When þe lorde hade lerned þat he þe leude hade,<br />
         Loude laȝed he þerat, so lef hit hym þoȝt,<br />
         And alle þe men in þat mote maden much joye<br />
         To apere in his presense prestly þat tyme,<br />
         Þat alle prys and prowes and pured þewes<br />
         Apendes to hys persoun, and praysed is euer;<br />
         Byfore alle men vpon molde his mensk is þe most.<br />
         Vch segge ful softly sayde to his fere:<br />
         'Now schal we semlych se sleȝtez of þewez<br />
         And þe teccheles termes of talkyng noble,<br />
         Wich spede is in speche vnspurd may we lerne,<br />
         Syn we haf fonged þat fyne fader of nurture.<br />
         God hatz geuen vus his grace godly for soþe,<br />
         Þat such a gest as Gawan grauntez vus to haue,<br />
         When burnez blyþe of his burþe schal sitte<br />
         and synge.<br />
         <span class="bw">In menyng of manerez mere<br />
            <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=315&CISOBOX=1&REC=14">Manuscript</a>
         Þis burne now schal vus bryng,<br />
         I hope þat may hym here<br />
         Schal lerne of luf-talkyng.'</span><br />
         
      </p>
      
      <p>
         Bi þat þe diner watz done and þe dere vp<br />
         Hit watz neȝ at þe niyȝt neȝed þe tyme.<br />
         Chaplaynez to þe chapeles chosen þe gate,<br />
         Rungen ful rychely, ryȝt as þay schulden,<br />
         To þe hersum euensong of þe hyȝe tyde.<br />
         Þe lorde loutes þerto, and þe lady als,<br />
         Into a cumly closet coyntly ho entrez.<br />
         Gawan glydez ful gay and gos þeder sone;<br />
         Þe lorde laches hym by þe lappe and ledez hym to sytte,<br />
         And couþly hym knowez and callez hym his nome,<br />
         And sayde he watz þe welcomest wyȝe of þe worlde;<br />
         And he hym þonkked þroly, and ayþer halched oþer,<br />
         And seten soberly samen þe seruise quyle.<br />
         Þenne lyst þe lady to loke on þe knyȝt,<br />
         Þenne com ho of hir closet with mony cler burdez.<br />
         Ho watz þe fayrest in felle, of flesche and of lyre,<br />
         And of compas and colour and costes, of alle oþer,<br />
         
         And wener þen Wenore, as þe wyȝe þoȝt.<br />
         Ho ches þurȝ þe chaunsel to cheryche þat hende.<br />
         An oþer lady hir lad bi þe lyft honde,<br />
         Þat watz alder þen ho, an auncian hit semed,<br />
         And heȝly honowred with haþelez aboute.<br />
         Bot vnlyke on to loke þo ladyes were,<br />
         For if þe ȝonge watz ȝep, ȝolȝe watz þat oþer;<br />
         Riche red on þat on rayled ayquere,<br />
         Rugh ronkled chekez þat oþer on rolled;<br />
         Kerchofes of þat on, wyth mony cler perlez,<br />
         Hir brest and hir bryȝt þrote bare displayed,<br />
         Schon schyrer þen snawe þat schedez on hillez;<br />
         Þat oþer wyth a gorger watz gered ouer þe swyre,<br />
         Chymbled ouer hir blake chyn with chalkquyte vayles,<br />
         Hir frount folden in sylk, enfoubled ayquere,<br />
         Toreted and treleted with tryflez aboute,<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=316&CISOBOX=1&REC=15">Manuscript</a>
         Þat noȝt watz bare of þat burde bot þe blake broȝes,<br />
         Þe tweyne yȝen and þe nase, þe naked lyppez,<br />
         And þose were soure to se and sellyly blered;<br />
         A mensk lady on molde mon may hir calle,<br />
         for Gode!<br />
         <span class="bw">Hir body watz schort and þik,<br />
         Hir buttokez balȝ and brode,<br />
         More lykkerwys on to lyk<br />
         Watz þat scho hade on lode.</span><br />
         
      </p>
      
      <p>
         When Gawayn glyȝt on þat gay, þat graciously loked,<br />
         Wyth leue laȝt of þe lorde he lent hem aȝaynes;<br />
         Þe alder he haylses, heldande ful lowe,<br />
         Þe loueloker he lappez a lyttel in armez,<br />
         He kysses hir comlyly, and knyȝtly he melez.<br />
         Þay kallen hym of aquoyntaunce, and he hit quyk askez<br />
         To be her seruaunt sothly, if hemself lyked.<br />
         Þay tan hym bytwene hem, wyth talkyng hym leden<br />
         To chambre, to chemné, and chefly þay asken<br />
         Spycez, þat vnsparely men speded hom to bryng,<br />
         And þe wynnelych wyne þerwith vche tyme.<br />
         Þe lorde luflych aloft lepez ful ofte,<br />
         
         Mynned merthe to be made vpon mony syþez,<br />
         Hent heȝly of his hode, and on a spere henged,<br />
         And wayned hom to wynne þe worchip þerof,<br />
         Þat most myrþe myȝt meue þat Crystenmas whyle--<br />
         'And I schal fonde, bi my fayth, to fylter wyth þe best<br />
         Er me wont þe wede, with help of my frendez.'<br />
         Þus wyth laȝande lotez þe lorde hit tayt makez,<br />
         For to glade Sir Gawayn with gomnez in halle<br />
         þat nyȝt,<br />
         <span class="bw">Til þat hit watz tyme<br />
         Þe lord comaundet lyȝt;<br />
         Sir Gawen his leue con nyme<br />
         And to his bed hym diȝt.</span><br />
         
      </p>
      
      <p>
         On þe morne, as vch mon mynez þat tyme<br />
         Þat Dryȝtyn for oure destyné to deȝe watz borne,<br />
         Wele waxez in vche a won in worlde for his sake;<br />
         So did hit þere on þat day þurȝ dayntés mony:<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=317&CISOBOX=1&REC=16">Manuscript</a>
         Boþe at mes and at mele messes ful quaynt<br />
         Derf men vpon dece drest of þe best.<br />
         Þe olde auncian wyf heȝest ho syttez,<br />
         Þe lorde lufly her by lent, as I trowe;<br />
         Gawan and þe gay burde togeder þay seten,<br />
         Euen inmyddez, as þe messe metely come,<br />
         And syþen þurȝ al þe sale as hem best semed.<br />
         Bi vche grome at his degré grayþely watz serued<br />
         Þer watz mete, þer watz myrþe, þer watz much ioye,<br />
         Þat for to telle þerof hit me tene were,<br />
         And to poynte hit ȝet I pyned me parauenture.<br />
         Bot ȝet I wot þat Wawen and þe wale burde<br />
         Such comfort of her compaynye caȝten togeder<br />
         Þurȝ her dere dalyaunce of her derne wordez,<br />
         Wyth clene cortays carp closed fro fylþe,<br />
         Þat hor play watz passande vche prynce gomen,<br />
         in vayres.<br />
         <span class="bw">Trumpez and nakerys,<br />
         Much pypyng þer repayres;<br />
         Vche mon tented hys,<br />
         And þay two tented þayres.</span><br />
         
      </p>
      
      <p>
         
         Much dut watz þer dryuen þat day and þat oþer,<br />
         And þe þryd as þro þronge in þerafter;<br />
         Þe ioye of sayn Jonez day watz gentyle to here,<br />
         And watz þe last of þe layk, leudez þer þoȝten.<br />
         Þer wer gestes to go vpon þe gray morne,<br />
         Forþy wonderly þay woke, and þe wyn dronken,<br />
         Daunsed ful dreȝly wyth dere carolez.<br />
         At þe last, when hit watz late, þay lachen her leue,<br />
         Vchon to wende on his way þat watz wyȝe stronge.<br />
         Gawan gef hym god day, þe godmon hym lachchez,<br />
         Ledes hym to his awen chambre, þe chymné bysyde,<br />
         And þere he draȝez hym on dryȝe, and derely hym þonkkez<br />
         Of þe wynne worschip þat he hym wayued hade,<br />
         As to honour his hous on þat hyȝe tyde,<br />
         And enbelyse his burȝ with his bele chere:<br />
         'Iwysse sir, quyl I leue, me worþez þe better<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=321&CISOBOX=1&REC=17">Manuscript</a>
         Þat Gawayn hatz ben my gest at Goddez awen fest.'<br />
         'Grant merci, sir,' quoþ Gawayn, 'in god fayth hit is yowrez,<br />
         Al þe honour is your awen--þe heȝe kyng yow ȝelde!<br />
         And I am wyȝe at your wylle to worch youre hest,<br />
         As I am halden þerto, in hyȝe and in loȝe,<br />
         bi riȝt.'<br />
         <span class="bw">Þe lorde fast can hym payne<br />
         To holde lenger þe knyȝt;<br />
         To hym answarez Gawayn<br />
         Bi non way þat he myȝt.</span><br />
         
      </p>
      
      <p>
         Then frayned þe freke ful fayre at himseluen<br />
         Quat derue dede had hym dryuen at þat dere tyme<br />
         So kenly fro þe kyngez kourt to kayre al his one,<br />
         Er þe halidayez holly were halet out of toun.<br />
         'For soþe, sir,' quoþ þe segge, 'ȝe sayn bot þe trawþe,<br />
         A heȝe ernde and a hasty me hade fro þo wonez,<br />
         For I am sumned myselfe to sech to a place,<br />
         I ne wot in worlde whederwarde to wende hit to fynde.<br />
         I nolde bot if I hit negh myȝt on Nw Ȝeres morne<br />
         For alle þe londe inwyth Logres, so me oure lorde help!<br />
         Forþy, sir, þis enquest I require yow here,<br />
         Þat ȝe me telle with trawþe if euer ȝe tale herde<br />
         
         Of þe grene chapel, quere hit on grounde stondez,<br />
         And of þe knyȝt þat hit kepes, of colour of grene.<br />
         Þer watz stabled bi statut a steuen vus bytwene<br />
         To mete þat mon at þat mere, ȝif I myȝt last;<br />
         And of þat ilk Nw Ȝere bot neked now wontez,<br />
         And I wolde loke on þat lede, if God me let wolde,<br />
         Gladloker, bi Goddez sun, þen any god welde!<br />
         Forþi, iwysse, bi ȝowre wylle, wende me bihoues,<br />
         Naf I now to busy bot bare þre dayez,<br />
         And me als fayn to falle feye as fayly of myyn ernde.'<br />
         Þenne laȝande quoþ þe lorde, 'Now leng þe byhoues,<br />
         For I schal teche yow to þat terme bi þe tymez ende,<br />
         Þe grene chapayle vpon grounde greue yow no more;<br />
         Bot ȝe schal be in yowre bed, burne, at þyn ese,<br />
         Quyle forth dayez, and ferk on þe fyrst of þe ȝere,<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=318&CISOBOX=1&REC=18">Manuscript</a>
         And cum to þat merk at mydmorn, to make quat yow likez<br />
         in spenne.<br />
         <span class="bw">Dowellez whyle New Ȝeres daye,<br />
         And rys, and raykez þenne,<br />
         Mon schal yow sette in waye,<br />
         Hit is not two myle henne.'</span><br />
         
      </p>
      
      <p>
         Þenne watz Gawan ful glad, and gomenly he laȝed:<br />
         'Now I þonk yow þryuandely þurȝ alle oþer þynge,<br />
         Now acheued is my chaunce, I schal at your wylle<br />
         Dowelle, and ellez do quat ȝe demen.'<br />
         Þenne sesed hym þe syre and set hym bysyde,<br />
         Let þe ladiez be fette to lyke hem þe better.<br />
         Þer watz seme solace by hemself stille;<br />
         Þe lorde let for luf lotez so myry,<br />
         As wyȝ þat wolde of his wyte, ne wyst quat he myȝt.<br />
         Þenne he carped to þe knyȝt, criande loude,<br />
         'Ȝe han demed to do þe dede þat I bidde;<br />
         Wyl ȝe halde þis hes here at þys onez?'<br />
         'Ȝe, sir, for soþe,' sayd þe segge trwe,<br />
         'Whyl I byde in yowre borȝe, be bayn to ȝowre hest.'<br />
         'For ȝe haf trauayled,' quoþ þe tulk, 'towen fro ferre,<br />
         And syþen waked me wyth, ȝe arn not wel waryst<br />
         Nauþer of sostnaunce ne of slepe, soþly I knowe;<br />
         
         Ȝe schal lenge in your lofte, and lyȝe in your ese<br />
         To-morn quyle þe messequyle, and to mete wende<br />
         When ȝe wyl, wyth my wyf, þat wyth yow schal sitte<br />
         And comfort yow with compayny, til I to cort torne;<br />
         ȝe lende,<br />
         <span class="bw">And I schal erly ryse,<br />
         On huntyng wyl I wende.'<br />
         Gauayn grantez alle þyse,<br />
         Hym heldande, as þe hende.</span><br />
         
      </p>
      
      <p>
         'Ȝet firre,' quoþ þe freke, 'a forwarde we make:<br />
         Quat-so-euer I wynne in þe wod hit worþez to yourez,<br />
         And quat chek so ȝe acheue chaunge me þerforne.<br />
         Swete, swap we so, sware with trawþe,<br />
         Queþer, leude, so lymp, lere oþer better.'<br />
         'Bi God,' quoþ Gawayn þe gode, 'I grant þertylle,<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=319&CISOBOX=1&REC=19">Manuscript</a>
         And þat yow lyst for to layke, lef hit me þynkes.'<br />
         'Who bryngez vus þis beuerage, þis bargayn is maked':<br />
         So sayde þe lorde of þat lede; þay laȝed vchone,<br />
         Þay dronken and daylyeden and dalten vntyȝtel,<br />
         Þise lordez and ladyez, quyle þat hem lyked;<br />
         And syþen with Frenkysch fare and fele fayre lotez<br />
         Þay stoden and stemed and stylly speken,<br />
         Kysten ful comlyly and kaȝten her leue.<br />
         With mony leude ful lyȝt and lemande torches<br />
         Vche burne to his bed watz broȝt at þe laste,<br />
         ful softe.<br />
         <span class="bw">To bed ȝet er þay ȝede,<br />
         Recorded couenauntez ofte;<br />
         Þe olde lorde of þat leude<br />
         Cowþe wel halde layk alofte.</span><br />
         
      </p>
      
      
      
      <h3 id="III">III</h3>
      
      <p>
         Ful erly bifore þe day þe folk vprysen,<br />
         Gestes þat go wolde hor gromez þay calden,<br />
         And þay busken vp bilyue blonkkez to sadel,<br />
         
         Tyffen her takles, trussen her males,<br />
         Richen hem þe rychest, to ryde alle arayde,<br />
         Lepen vp lyȝtly, lachen her brydeles,<br />
         Vche wyȝe on his way þer hym wel lyked.<br />
         Þe leue lorde of þe londe watz not þe last<br />
         Arayed for þe rydyng, with renkkez ful mony;<br />
         Ete a sop hastyly, when he hade herde masse,<br />
         With bugle to bent-felde he buskez bylyue.<br />
         By þat any daylyȝt lemed vpon erþe<br />
         He with his haþeles on hyȝe horsses weren.<br />
         Þenne þise cacheres þat couþe cowpled hor houndez,<br />
         Vnclosed þe kenel dore and calde hem þeroute,<br />
         Blwe bygly in buglez þre bare mote;<br />
         Braches bayed þerfore and breme noyse maked;<br />
         And þay chastysed and charred on chasyng þat went,<br />
         A hundreth of hunteres, as I haf herde telle,<br />
         of þe best.<br />
         <span class="bw">To trystors vewters ȝod,<br />
         Couples huntes of kest;<br />
            <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=320&CISOBOX=1&REC=20">Manuscript</a>
         Þer ros for blastez gode<br />
         Gret rurd in þat forest.</span><br />
         
      </p>
      
      <p>
         At þe fyrst quethe of þe quest quaked þe wylde;<br />
         Der drof in þe dale, doted for drede,<br />
         Hiȝed to þe hyȝe, bot heterly þay were<br />
         Restayed with þe stablye, þat stoutly ascryed.<br />
         Þay let þe herttez haf þe gate, with þe hyȝe hedes,<br />
         Þe breme bukkez also with hor brode paumez;<br />
         For þe fre lorde hade defende in fermysoun tyme<br />
         Þat þer schulde no mon meue to þe male dere.<br />
         Þe hindez were halden in with hay! and war!<br />
         Þe does dryuen with gret dyn to þe depe sladez;<br />
         Þer myȝt mon se, as þay slypte, slentyng of arwes--<br />
         At vche wende vnder wande wapped a flone--<br />
         Þat bigly bote on þe broun with ful brode hedez.<br />
         What! þay brayen, and bleden, bi bonkkez þay deȝen,<br />
         And ay rachches in a res radly hem folȝes,<br />
         Hunterez wyth hyȝe horne hasted hem after<br />
         Wyth such a crakkande kry as klyffes haden brusten.<br />
         
         What wylde so atwaped wyȝes þat schotten<br />
         Watz al toraced and rent at þe resayt,<br />
         Bi þay were tened at þe hyȝe and taysed to þe wattrez;<br />
         Þe ledez were so lerned at þe loȝe trysteres,<br />
         And þe grehoundez so grete, þat geten hem bylyue<br />
         And hem tofylched, as fast as frekez myȝt loke,<br />
         þer-ryȝt.<br />
         <span class="bw">Þe lorde for blys abloy<br />
         Ful oft con launce and lyȝt,<br />
         And drof þat day wyth joy<br />
         Thus to þe derk nyȝt.</span><br />
         
      </p>
      
      <p>
         Þus laykez þis lorde by lynde-wodez euez,<br />
         And Gawayn þe god mon in gay bed lygez,<br />
         Lurkkez quyl þe daylyȝt lemed on þe wowes,<br />
         Vnder couertour ful clere, cortyned aboute;<br />
         And as in slomeryng he slode, sleȝly he herde<br />
         A littel dyn at his dor, and dernly vpon;<br />
         And he heuez vp his hed out of þe cloþes,<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=322&CISOBOX=1&REC=1">Manuscript</a>
         A corner of þe cortyn he caȝt vp a lyttel,<br />
         And waytez warly þiderwarde quat hit be myȝt.<br />
         Hit watz þe ladi, loflyest to beholde,<br />
         Þat droȝ þe dor after hir ful dernly and stylle,<br />
         And boȝed towarde þe bed; and þe burne schamed,<br />
         And layde hym doun lystyly, and let as he slepte;<br />
         And ho stepped stilly and stel to his bedde,<br />
         Kest vp þe cortyn and creped withinne,<br />
         And set hir ful softly on þe bed-syde,<br />
         And lenged þere selly longe to loke quen he wakened.<br />
         Þe lede lay lurked a ful longe quyle,<br />
         Compast in his concience to quat þat cace myȝt<br />
         Meue oþer amount--to meruayle hym þoȝt,<br />
         Bot ȝet he sayde in hymself, 'More semly hit were<br />
         To aspye wyth my spelle in space quat ho wolde.'<br />
         Þen he wakenede, and wroth, and to hir warde torned,<br />
         And vnlouked his yȝe-lyddez, and let as hym wondered,<br />
         And sayned hym, as bi his saȝe þe sauer to worthe,<br />
         with hande.<br />
         
         <span class="bw">Wyth chynne and cheke ful swete,<br />
         Boþe quit and red in blande,<br />
         Ful lufly con ho lete<br />
         Wyth lyppez smal laȝande.</span><br />
         
      </p>
      
      <p>
         'God moroun, Sir Gawayn,' sayde þat gay lady,<br />
         'Ȝe ar a sleper vnslyȝe, þat mon may slyde hider;<br />
         Now ar ȝe tan as-tyt! Bot true vus may schape,<br />
         I schal bynde yow in your bedde, þat be ȝe trayst':<br />
         Al laȝande þe lady lanced þo bourdez.<br />
         'Goud moroun, gay,' quoþ Gawayn þe blyþe,<br />
         'Me schal worþe at your wille, and þat me wel lykez,<br />
         For I ȝelde me ȝederly, and ȝeȝe after grace,<br />
         And þat is þe best, be my dome, for me byhouez nede':<br />
         And þus he bourded aȝayn with mony a blyþe laȝter.<br />
         'Bot wolde ȝe, lady louely, þen leue me grante,<br />
         And deprece your prysoun, and pray hym to ryse,<br />
         I wolde boȝe of þis bed, and busk me better;<br />
         I schulde keuer þe more comfort to karp yow wyth.'<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=323&CISOBOX=1&REC=2">Manuscript</a>
         'Nay for soþe, beau sir,' sayd þat swete,<br />
         'Ȝe schal not rise of your bedde, I rych yow better,<br />
         I schal happe yow here þat oþer half als,<br />
         And syþen karp wyth my knyȝt þat I kaȝt haue;<br />
         For I wene wel, iwysse, Sir Wowen ȝe are,<br />
         Þat alle þe worlde worchipez quere-so ȝe ride;<br />
         Your honour, your hendelayk is hendely praysed<br />
         With lordez, wyth ladyes, with alle þat lyf bere.<br />
         And now ȝe ar here, iwysse, and we bot oure one;<br />
         My lorde and his ledez ar on lenþe faren,<br />
         Oþer burnez in her bedde, and my burdez als,<br />
         Þe dor drawen and dit with a derf haspe;<br />
         And syþen I haue in þis hous hym þat al lykez,<br />
         I schal ware my whyle wel, quyl hit lastez,<br />
         with tale.<br />
         <span class="bw">Ȝe ar welcum to my cors,<br />
         Yowre awen won to wale,<br />
         Me behouez of fyne force<br />
         Your seruaunt be, and schale.'</span><br />
         
      </p>
      
      <p>
         
         'In god fayth,' quoþ Gawayn, 'gayn hit me þynkkez,<br />
         Þaȝ I be not now he þat ȝe of speken;<br />
         To reche to such reuerence as ȝe reherce here<br />
         I am wyȝe vnworþy, I wot wel myseluen.<br />
         Bi God, I were glad, and yow god þoȝt,<br />
         At saȝe oþer at seruyce þat I sette myȝt<br />
         To þe plesaunce of your prys--hit were a pure ioye.'<br />
         'In god fayth, Sir Gawayn,' quoþ þe gay lady,<br />
         'Þe prys and þe prowes þat plesez al oþer,<br />
         If I hit lakked oþer set at lyȝt, hit were littel daynté;<br />
         Bot hit ar ladyes innoȝe þat leuer wer nowþe<br />
         Haf þe, hende, in hor holde, as I þe habbe here,<br />
         To daly with derely your daynté wordez,<br />
         Keuer hem comfort and colen her carez,<br />
         Þen much of þe garysoun oþer golde þat þay hauen.<br />
         Bot I louue þat ilk lorde þat þe lyfte haldez,<br />
         I haf hit holly in my honde þat al desyres,<br />
         þurȝe grace.'<br />
         <span class="bw">Scho made hym so gret chere,<br />
            <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=324&CISOBOX=1&REC=3">Manuscript</a>
         Þat watz so fayr of face,<br />
         Þe knyȝt with speches skere<br />
         Answared to vche a cace.</span><br />
         
      </p>
      
      <p>
         'Madame,' quoþ þe myry mon, 'Mary yow ȝelde,<br />
         For I haf founden, in god fayth, yowre fraunchis nobele,<br />
         And oþer ful much of oþer folk fongen bi hor dedez,<br />
         Bot þe daynté þat þay delen, for my disert nys euen,<br />
         Hit is þe worchyp of yourself, þat noȝt bot wel connez.'<br />
         'Bi Mary,' quoþ þe menskful, 'me þynk hit an oþer;<br />
         For were I worth al þe wone of wymmen alyue,<br />
         And al þe wele of þe worlde were in my honde,<br />
         And I schulde chepen and chose to cheue me a lorde,<br />
         For þe costes þat I haf knowen vpon þe, knyȝt, here,<br />
         Of bewté and debonerté and blyþe semblaunt,<br />
         And þat I haf er herkkened and halde hit here trwee,<br />
         Þer schulde no freke vpon folde bifore yow be chosen.'<br />
         'Iwysse, worþy,' quoþ þe wyȝe, 'ȝe haf waled wel better,<br />
         Bot I am proude of þe prys þat ȝe put on me,<br />
         And, soberly your seruaunt, my souerayn I holde yow,<br />
         
         And yowre knyȝt I becom, and Kryst yow forȝelde.'<br />
         Þus þay meled of muchquat til mydmorn paste,<br />
         And ay þe lady let lyk as hym loued mych;<br />
         Þe freke ferde with defence, and feted ful fayre--<br />
         'Þaȝ I were burde bryȝtest', þe burde in mynde hade.<br />
         Þe lasse luf in his lode for lur þat he soȝt<br />
         boute hone,<br />
         <span class="bw">Þe dunte þat schulde hym deue,<br />
         And nedez hit most be done.<br />
         Þe lady þenn spek of leue,<br />
         He granted hir ful sone.</span><br />
         
      </p>
      
      <p>
         Þenne ho gef hym god day, and wyth a glent laȝed,<br />
         And as ho stod, ho stonyed hym wyth ful stor wordez:<br />
         'Now he þat spedez vche spech þis disport ȝelde yow!<br />
         Bot þat ȝe be Gawan, hit gotz in mynde.'<br />
         'Querfore?' quoþ þe freke, and freschly he askez,<br />
         Ferde lest he hade fayled in fourme of his castes;<br />
         Bot þe burde hym blessed, and 'Bi þis skyl' sayde:<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=325&CISOBOX=1&REC=4">Manuscript</a>
         'So god as Gawayn gaynly is halden,<br />
         And cortaysye is closed so clene in hymseluen,<br />
         Couth not lyȝtly haf lenged so long wyth a lady,<br />
         Bot he had craued a cosse, bi his courtaysye,<br />
         Bi sum towch of summe tryfle at sum talez ende.'<br />
         Þen quoþ Wowen: 'Iwysse, worþe as yow lykez;<br />
         I schal kysse at your comaundement, as a knyȝt fallez,<br />
         And fire, lest he displese yow, so plede hit no more.'<br />
         Ho comes nerre with þat, and cachez hym in armez,<br />
         Loutez luflych adoun and þe leude kyssez.<br />
         Þay comly bykennen to Kryst ayþer oþer;<br />
         Ho dos hir forth at þe dore withouten dyn more;<br />
         And he ryches hym to ryse and rapes hym sone,<br />
         Clepes to his chamberlayn, choses his wede,<br />
         Boȝez forth, quen he watz boun, blyþely to masse;<br />
         And þenne he meued to his mete þat menskly hym keped,<br />
         And made myry al day, til þe mone rysed,<br />
         with game.<br />
         <span class="bw">Watz neuer freke fayrer fonge<br />
         Bitwene two so dyngne dame,<br />
         
         Þe alder and þe ȝonge;<br />
         Much solace set þay same.</span><br />
         
      </p>
      
      <p>
         And ay þe lorde of þe londe is lent on his gamnez,<br />
         To hunt in holtez and heþe at hyndez barayne;<br />
         Such a sowme he þer slowe bi þat þe sunne heldet,<br />
         Of dos and of oþer dere, to deme were wonder.<br />
         Þenne fersly þay flokked in folk at þe laste,<br />
         And quykly of þe quelled dere a querré þay maked.<br />
         Þe best boȝed þerto with burnez innoghe,<br />
         Gedered þe grattest of gres þat þer were,<br />
         And didden hem derely vndo as þe dede askez;<br />
         Serched hem at þe asay summe þat þer were,<br />
         Two fyngeres þay fonde of þe fowlest of alle.<br />
         Syþen þay slyt þe slot, sesed þe erber,<br />
         Schaued wyth a scharp knyf, and þe schyre knitten;<br />
         Syþen rytte þay þe foure lymmes, and rent of þe hyde,<br />
         Þen brek þay þe balé, þe bowelez out token<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=326&CISOBOX=1&REC=5">Manuscript</a>
         Lystily for laucyng þe lere of þe knot;<br />
         Þay gryped to þe gargulun, and grayþely departed<br />
         Þe wesaunt fro þe wynt-hole, and walt out þe guttez;<br />
         Þen scher þay out þe schulderez with her scharp knyuez,<br />
         Haled hem by a lyttel hole to haue hole sydes.<br />
         Siþen britned þay þe brest and brayden hit in twynne,<br />
         And eft at þe gargulun bigynez on þenne,<br />
         Ryuez hit vp radly ryȝt to þe byȝt,<br />
         Voydez out þe avanters, and verayly þerafter<br />
         Alle þe rymez by þe rybbez radly þay lance;<br />
         So ryde þay of by resoun bi þe rygge bonez,<br />
         Euenden to þe haunche, þat henged alle samen,<br />
         And heuen hit vp al hole, and hwen hit of þere,<br />
         And þat þay neme for þe noumbles bi nome, as I trowe,<br />
         bi kynde;<br />
         <span class="bw">Bi þe byȝt al of þe þyȝes<br />
         Þe lappez þay lance bihynde;<br />
         To hewe hit in two þay hyȝes,<br />
         Bi þe bakbon to vnbynde.</span><br />
         
      </p>
      
      <p>
         Boþe þe hede and þe hals þay hwen of þenne,<br />
         And syþen sunder þay þe sydez swyft fro þe chyne,<br />
         
         And þe corbeles fee þay kest in a greue;<br />
         Þenn þurled þay ayþer þik side þurȝ bi þe rybbe,<br />
         And henged þenne ayþer bi hoȝez of þe fourchez,<br />
         Vche freke for his fee, as fallez for to haue.<br />
         Vpon a felle of þe fayre best fede þay þayr houndes<br />
         Wyth þe lyuer and þe lyȝtez, þe leþer of þe paunchez,<br />
         And bred baþed in blod blende þeramongez.<br />
         Baldely þay blw prys, bayed þayr rachchez,<br />
         Syþen fonge þay her flesche, folden to home,<br />
         Strakande ful stoutly mony stif motez.<br />
         Bi þat þe daylyȝt watz done þe douthe watz al wonen<br />
         Into þe comly castel, þer þe knyȝt bidez<br />
         ful stille,<br />
         <span class="bw">Wyth blys and bryȝt fyr bette.<br />
         Þe lorde is comen þertylle;<br />
         When Gawayn wyth hym mette<br />
         Þer watz bot wele at wylle.</span><br />
         
      </p>
      
      <p>
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=327&CISOBOX=1&REC=6">Manuscript</a>
         Thenne comaunded þe lorde in þat sale to samen alle þe meny,<br />
         Boþe þe ladyes on loghe to lyȝt with her burdes<br />
         Bifore alle þe folk on þe flette, frekez he beddez<br />
         Verayly his venysoun to fech hym byforne,<br />
         And al godly in gomen Gawayn he called,<br />
         Techez hym to þe tayles of ful tayt bestes,<br />
         Schewez hym þe schyree grece schorne vpon rybbes.<br />
         'How payez yow þis play? Haf I prys wonnen?<br />
         Haue I þryuandely þonk þurȝ my craft serued?'<br />
         'Ȝe iwysse,' quoþ þat oþer wyȝe, 'here is wayth fayrest<br />
         Þat I seȝ þis seuen ȝere in sesoun of wynter.'<br />
         'And al I gif yow, Gawayn,' quoþ þe gome þenne,<br />
         'For by acorde of couenaunt ȝe craue hit as your awen.'<br />
         'Þis is soth,' quoþ þe segge, 'I say yow þat ilke:<br />
         Þat I haf worthyly wonnen þis wonez wythinne,<br />
         Iwysse with as god wylle hit worþez to ȝourez.'<br />
         He hasppez his fayre hals his armez wythinne,<br />
         And kysses hym as comlyly as he couþe awyse:<br />
         
         'Tas yow þere my cheuicaunce, I cheued no more;<br />
         I wowche hit saf fynly, þaȝ feler hit were.'<br />
         'Hit is god,' quoþ þe godmon, 'grant mercy þerfore.<br />
         Hit may be such hit is þe better, and ȝe me breue wolde<br />
         Where ȝe wan þis ilk wele bi wytte of yorseluen.'<br />
         'Þat watz not forward,' quoþ he, 'frayst me no more.<br />
         For ȝe haf tan þat yow tydez, trawe non oþer<br />
         ȝe mowe.'<br />
         <span class="bw">Þay laȝed, and made hem blyþe<br />
         Wyth lotez þat were to lowe;<br />
         To soper þay ȝede as-swyþe,<br />
         Wyth dayntés nwe innowe.</span><br />
         
      </p>
      
      <p>
         And syþen by þe chymné in chamber þay seten,<br />
         Wyȝez þe walle wyn weȝed to hem oft,<br />
         And efte in her bourdyng þay bayþen in þe morn<br />
         To fylle þe same forwardez þat þay byfore maden:<br />
         Wat chaunce so bytydez hor cheuysaunce to chaunge,<br />
         What nwez so þay nome, at naȝt quen þay metten.<br />
         Þay acorded of þe couenauntez byfore þe court alle;<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=328&CISOBOX=1&REC=7">Manuscript</a>
         Þe beuerage watz broȝt forth in bourde at þat tyme,<br />
         Þenne þay louelych leȝten leue at þe last,<br />
         Vche burne to his bedde busked bylyue.<br />
         Bi þat þe coke hade crowen and cakled bot þryse,<br />
         Þe lorde watz lopen of his bedde, þe leudez vchone;<br />
         So þat þe mete and þe masse watz metely delyuered,<br />
         Þe douthe dressed to þe wod, er any day sprenged,<br />
         to chace;<br />
         <span class="bw">Heȝ with hunte and hornez<br />
         Þurȝ playnez þay passe in space,<br />
         Vncoupled among þo þornez<br />
         Rachez þat ran on race.</span><br />
         
      </p>
      
      <p>
         SONE þay calle of a quest in a ker syde,<br />
         Þe hunt rehayted þe houndez þat hit fyrst mynged,<br />
         Wylde wordez hym warp wyth a wrast noyce;<br />
         Þe howndez þat hit herde hastid þider swyþe,<br />
         And fellen as fast to þe fuyt, fourty at ones;<br />
         
         Þenne such a glauer ande glam of gedered rachchez<br />
         Ros, þat þe rocherez rungen aboute;<br />
         Hunterez hem hardened with horne and wyth muthe.<br />
         Þen al in a semblé sweyed togeder,<br />
         Bitwene a flosche in þat fryth and a foo cragge;<br />
         In a knot bi a clyffe, at þe kerre syde,<br />
         Þer as þe rogh rocher vnrydely watz fallen,<br />
         Þay ferden to þe fyndyng, and frekez hem after;<br />
         Þay vmbekesten þe knarre and þe knot boþe,<br />
         Wyȝez, whyl þay wysten wel wythinne hem hit were,<br />
         Þe best þat þer breued watz wyth þe blodhoundez.<br />
         Þenne þay beten on þe buskez, and bede hym vpryse,<br />
         And he vnsoundyly out soȝt seggez ouerþwert;<br />
         On þe sellokest swyn swenged out þere,<br />
         Long sythen fro þe sounder þat siȝed for olde,<br />
         For he watz breme, bor alþer-grattest,<br />
         Ful grymme quen he gronyed; þenne greued mony,<br />
         For þre at þe fyrst þrast he þryȝt to þe erþe,<br />
         And sparred forth good sped boute spyt more.<br />
         Þise oþer halowed hyghe! ful hyȝe, and hay! hay! cryed,<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=329&CISOBOX=1&REC=8">Manuscript</a>
         Haden hornez to mouþe, heterly rechated;<br />
         Mony watz þe myry mouthe of men and of houndez<br />
         Þat buskkez after þis bor with bost and wyth noyse<br />
         to quelle.<br />
         <span class="bw">Ful oft he bydez þe baye,<br />
         And maymez þe mute inn melle;<br />
         He hurtez of þe houndez, and þay<br />
         Ful ȝomerly ȝaule and ȝelle.</span><br />
         
      </p>
      
      <p>
         Schalkez to schote at hym schowen to þenne,<br />
         Haled to hym of her arewez, hitten hym oft;<br />
         Bot þe poyntez payred at þe pyth þat pyȝt in his scheldez,<br />
         And þe barbez of his browe bite non wolde--<br />
         Þaȝ þe schauen schaft schyndered in pecez,<br />
         Þe hede hypped aȝayn were-so-euer hit hitte.<br />
         
         Bot quen þe dyntez hym dered of her dryȝe strokez,<br />
         Þen, braynwod for bate, on burnez he rasez,<br />
         Hurtez hem ful heterly þer he forth hyȝez,<br />
         And mony arȝed þerat, and on lyte droȝen.<br />
         Bot þe lorde on a lyȝt horce launces hym after,<br />
         As burne bolde vpon bent his bugle he blowez,<br />
         He rechated, and rode þurȝ ronez ful þyk,<br />
         Suande þis wylde swyn til þe sunne schafted.<br />
         Þis day wyth þis ilk dede þay dryuen on þis wyse,<br />
         Whyle oure luflych lede lys in his bedde,<br />
         Gawayn grayþely at home, in gerez ful ryche<br />
         of hewe.<br />
         <span class="bw">Þe lady noȝt forȝate,<br />
         Com to hym to salue;<br />
         Ful erly ho watz hym ate<br />
         His mode for to remwe.</span><br />
         
      </p>
      
      <p>
         Ho commes to þe cortyn, and at þe knyȝt totes.<br />
         Sir Wawen her welcumed worþy on fyrst,<br />
         And ho hym ȝeldez aȝayn ful ȝerne of hir wordez,<br />
         Settez hir softly by his syde, and swyþely ho laȝez,<br />
         And wyth a luflych loke ho layde hym þyse wordez:<br />
         'Sir, ȝif ȝe be Wawen, wonder me þynkkez,<br />
         Wyȝe þat is so wel wrast alway to god,<br />
         And connez not of compaynye þe costez vndertake,<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=330&CISOBOX=1&REC=9">Manuscript</a>
         And if mon kennes yow hom to knowe, ȝe kest hom of your mynde;<br />
         Þou hatz forȝeten ȝederly þat ȝisterday I taȝtte<br />
         Bi alder-truest token of talk þat I cowþe.'<br />
         'What is þat?' quoþ þe wyghe, 'Iwysse I wot neuer;<br />
         If hit be sothe þat ȝe breue, þe blame is myn awen.'<br />
         'Ȝet I kende yow of kyssyng,' quoþ þe clere þenne,<br />
         'Quere-so countenaunce is couþe quikly to clayme;<br />
         Þat bicumes vche a knyȝt þat cortaysy vses.'<br />
         'Do way,' quoþ þat derf mon, 'my dere, þat speche,<br />
         For þat durst I not do, lest I deuayed were;<br />
         If I were werned, I were wrang, iwysse, ȝif I profered.'<br />
         'Ma fay,' quoþ þe meré wyf, 'ȝe may not be werned,<br />
         
         Ȝe ar stif innoghe to constrayne wyth strenkþe, ȝif yow lykez,<br />
         Ȝif any were so vilanous þat yow devaye wolde.'<br />
         'Ȝe, be God,' quoþ Gawayn, 'good is your speche,<br />
         Bot þrete is vnþryuande in þede þer I lende,<br />
         And vche gift þat is geuen not with goud wylle.<br />
         I am at your comaundement, to kysse quen yow lykez,<br />
         Ȝe may lach quen yow lyst, and leue quen yow þynkkez,<br />
         in space.'<br />
         <span class="bw">Þe lady loutez adoun,<br />
         And comlyly kysses his face,<br />
         Much speche þay þer expoun<br />
         Of druryes greme and grace.</span><br />
         
      </p>
      
      <p>
         'I woled wyt at yow, wyȝe,' þat worþy þer sayde,<br />
         'And yow wrathed not þerwyth, what were þe skylle<br />
         Þat so ȝong and so ȝepe as ȝe at þis tyme,<br />
         So cortayse, so knyȝtly, as ȝe ar knowen oute--<br />
         And of alle cheualry to chose, þe chef þyng alosed<br />
         Is þe lel layk of luf, þe lettrure of armes;<br />
         For to telle of þis teuelyng of þis trwe knyȝtez,<br />
         Hit is þe tytelet token and tyxt of her werkkez,<br />
         How ledes for her lele luf hor lyuez han auntered,<br />
         Endured for her drury dulful stoundez,<br />
         And after wenged with her walour and voyded her care,<br />
         And broȝt blysse into boure with bountees hor awen--<br />
         And ȝe ar knyȝt comlokest kyd of your elde,<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=331&CISOBOX=1&REC=10">Manuscript</a>
         Your worde and your worchip walkez ayquere,<br />
         And I haf seten by yourself here sere twyes,<br />
         Ȝet herde I neuer of your hed helde no wordez<br />
         Þat euer longed to luf, lasse ne more;<br />
         And ȝe, þat ar so cortays and coynt of your hetes,<br />
         Oghe to a ȝonke þynk ȝern to schewe<br />
         And teche sum tokenez of trweluf craftes.<br />
         Why! ar ȝe lewed, þat alle þe los weldez?<br />
         Oþer elles ȝe demen me to dille your dalyaunce to herken?<br />
         For schame!<br />
         <span class="bw">I com hider sengel, and sitte<br />
         To lerne at yow sum game;<br />
         
         Dos, techez me of your wytte,<br />
         Whil my lorde is fro hame.'</span><br />
         
      </p>
      
      <p>
         'In goud fayþe,' quoþ Gawayn, 'God yow forȝelde!<br />
         Gret is þe gode gle, and gomen to me huge,<br />
         Þat so worþy as ȝe wolde wynne hidere,<br />
         And pyne yow with so pouer a mon, as play wyth your knyȝt<br />
         With anyskynnez countenaunce, hit keuerez me ese;<br />
         Bot to take þe toruayle to myself to trwluf expoun,<br />
         And towche þe temez of tyxt and talez of armez<br />
         To yow þat, I wot wel, weldez more slyȝt<br />
         Of þat art, bi þe half, or a hundreth of seche<br />
         As I am, oþer euer schal, in erde þer I leue,<br />
         Hit were a folé felefolde, my fre, by my trawþe.<br />
         I wolde yowre wylnyng worche at my myȝt,<br />
         As I am hyȝly bihalden, and euermore wylle<br />
         Be seruaunt to yourseluen, so saue me Dryȝtyn!'<br />
         Þus hym frayned þat fre, and fondet hym ofte,<br />
         For to haf wonnen hym to woȝe, what-so scho þoȝt ellez;<br />
         Bot he defended hym so fayr þat no faut semed,<br />
         Ne non euel on nawþer halue, nawþer þay wysten<br />
         bot blysse.<br />
         <span class="bw">Þay laȝed and layked longe;<br />
         At þe last scho con hym kysse,<br />
         Hir leue fayre con scho fonge<br />
         And went hir waye, iwysse.</span><br />
         
      </p>
      
      <p>
         The ruþes hym þe renk and ryses to þe masse,<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=332&CISOBOX=1&REC=11">Manuscript</a>
         And siþen hor diner watz dyȝt and derely serued.<br />
         Þe lede with þe ladyez layked alle day,<br />
         Bot þe lorde ouer þe londez launced ful ofte,<br />
         Swez his vncely swyn, þat swyngez bi þe bonkkez<br />
         And bote þe best of his brachez þe bakkez in sunder<br />
         Þer he bode in his bay, tel bawemen hit breken,<br />
         And madee hym mawgref his hed for to mwe vtter,<br />
         So felle flonez þer flete when þe folk gedered.<br />
         Bot ȝet þe styffest to start bi stoundez he made,<br />
         Til at þe last he watz so mat he myȝt no more renne,<br />
         Bot in þe hast þat he myȝt he to a hole wynnez<br />
         Of a rasse bi a rokk þer rennez þe boerne.<br />
         
         He gete þe bonk at his bak, bigynez to scrape,<br />
         Þe froþe femed at his mouth vnfayre bi þe wykez,<br />
         Whettez his whyte tuschez; with hym þen irked<br />
         Alle þe burnez so bolde þat hym by stoden<br />
         To nye hym on-ferum, bot neȝe hym non durst<br />
         for woþe;<br />
         <span class="bw">He hade hurt so mony byforne<br />
         Þat al þuȝt þenne ful loþe<br />
         Be more wyth his tusches torne,<br />
         Þat breme watz and braynwod bothe,</span><br />
         
      </p>
      
      <p>
         Til þe knyȝt com hymself, kachande his blonk,<br />
         Syȝ hym byde at þe bay, his burnez bysyde;<br />
         He lyȝtes luflych adoun, leuez his corsour,<br />
         Braydez out a bryȝt bront and bigly forth strydez,<br />
         Foundez fast þurȝ þe forth þer þe felle bydez.<br />
         Þe wylde watz war of þe wyȝe with weppen in honde,<br />
         Hef hyȝly þe here, so hetterly he fnast<br />
         Þat fele ferde for þe freke, lest felle hym þe worre.<br />
         Þe swyn settez hym out on þe segge euen,<br />
         Þat þe burne and þe bor were boþe vpon hepez<br />
         In þe wyȝtest of þe water; þe worre hade þat oþer,<br />
         For þe mon merkkez hym wel, as þay mette fyrst,<br />
         Set sadly þe scharp in þe slot euen,<br />
         Hit hym vp to þe hult, þat þe hert schyndered,<br />
         And he ȝarrande hym ȝelde, and ȝedoun þe water<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=333&CISOBOX=1&REC=12">Manuscript</a>
         
         ful tyt.<br />
         <span class="bw">A hundreth houndez hym hent,<br />
         Þat bremely con hym bite,<br />
         Burnez him broȝt to bent,<br />
         And doggez to dethe endite.</span><br />
         
      </p>
      
      <p>
         There watz blawyng of prys in mony breme horne,<br />
         Heȝe halowing on hiȝe with haþelez þat myȝt;<br />
         Brachetes bayed þat best, as bidden þe maysterez<br />
         Of þat chargeaunt chace þat were chef huntes.<br />
         Þenne a wyȝe þat watz wys vpon wodcraftez<br />
         To vnlace þis bor lufly bigynnez.<br />
         Fyrst he hewes of his hed and on hiȝe settez,<br />
         
         And syþen rendez him al roghe bi þe rygge after,<br />
         Braydez out þe boweles, brennez hom on glede,<br />
         With bred blent þerwith his braches rewardez.<br />
         Syþen he britnez out þe brawen in bryȝt brode cheldez,<br />
         And hatz out þe hastlettez, as hiȝtly bisemez;<br />
         And ȝet hem halchez al hole þe haluez togeder,<br />
         And syþen on a stif stange stoutly hem henges.<br />
         Now with þis ilk swyn þay swengen to home;<br />
         Þe bores hed watz borne bifore þe burnes seluen<br />
         Þat him forferde in þe forþe þurȝ forse of his honde<br />
         so stronge.<br />
         <span class="bw">Til he seȝ Sir Gawayne<br />
         In halle hym poȝt ful longe;<br />
         He calde, and he com gayn<br />
         His feez þer for to fonge.</span><br />
         
      </p>
      
      <p>
         Þe lorde ful lowde with lote and laȝter myry,<br />
         When he seȝe Sir Gawayn, with solace he spekez;<br />
         Þe goude ladyez were geten, and gedered þe meyny,<br />
         He schewez hem þe scheldez, and schapes hem þe tale<br />
         Of þe largesse and þe lenþe, þe liþernez alse<br />
         Of þe were of þe wylde swyn in wod þer he fled.<br />
         Þat oþer knyȝt ful comly comended his dedez,<br />
         And praysed hit as gret prys þat he proued hade,<br />
         For suche a brawne of a best, þe bolde burne sayde,<br />
         Ne such sydes of a swyn segh he neuer are.<br />
         Þenne hondeled þay þe hoge hed, þe hende mon hit praysed,<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=334&CISOBOX=1&REC=13">Manuscript</a>
         And let lodly þerat þe lorde for to here.<br />
         'Now, Gawayn,' quoþ þe godmon, 'þis gomen is your awen<br />
         Bi fyn forwarde and faste, faythely ȝe knowe.'<br />
         'Hit is sothe,' quoþ þe segge, 'and as siker trwe<br />
         Alle my get I schal yow gif agayn, bi my trawþe.'<br />
         He hent þe haþel aboute þe halse, and hendely hym kysses,<br />
         And eftersones of þe same he serued hym þere.<br />
         'Now ar we euen,' quoþ þe haþel, 'in þis euentide<br />
         Of alle þe couenauntes þat we knyt, syþen I com hider,<br />
         bi lawe.'<br />
         <span class="bw">Þe lorde sayde, 'Bi saynt Gile,<br />
         Ȝe ar þe best þat I knowe!<br />
         
         Ȝe ben ryche in a whyle,<br />
         Such chaffer and ȝe drowe.'</span><br />
         
      </p>
      
      <p>
         Þenne þay teldet tablez trestes alofte,<br />
         Kesten cloþen vpon; clere lyȝt þenne<br />
         Wakned bi woȝez, waxen torches;<br />
         Seggez sette and serued in sale al aboute;<br />
         Much glam and gle glent vp þerinne<br />
         Aboute þe fyre vpon flet, and on fele wyse<br />
         At þe soper and after, mony aþel songez,<br />
         As coundutes of Krystmasse and carolez newe<br />
         With al þe manerly merþe þat mon may of telle,<br />
         And euer oure luflych knyȝt þe lady bisyde.<br />
         Such semblaunt to þat segge semly ho made<br />
         Wyth stille stollen countenaunce, þat stalworth to plese,<br />
         Þat al forwondered watz þe wyȝe, and wroth with hymseluen,<br />
         Bot he nolde not for his nurture nurne hir aȝaynez,<br />
         Bot dalt with hir al in daynté, how-se-euer þe dede turned<br />
         towrast.<br />
         <span class="bw">Quen þay hade played in halle<br />
         As longe as hor wylle hom last,<br />
         To chambre he con hym calle,<br />
         And to þe chemné þay past.</span><br />
         
      </p>
      
      <p>
         Andre þer þay dronken, and dalten, and demed eft nwe<br />
         To norne on þe same note on Nwe Ȝerez euen;<br />
         Bot þe knyȝt craued leue to kayre on þe morn,<br />
         For hit watz neȝ at þe terme þat he to schulde.<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=335&CISOBOX=1&REC=14">Manuscript</a>
         Þe lorde hym letted of þat, to lenge hym resteyed,<br />
         And sayde, 'As I am trwe segge, I siker my trawþe<br />
         Þou schal cheue to þe grene chapel þy charres to make,<br />
         Leude, on Nw Ȝerez lyȝt, longe bifore pryme.<br />
         Forþy þow lye in þy loft and lach þyn ese,<br />
         And I schal hunt in þis holt, and halde þe towchez,<br />
         Chaunge wyth þe cheuisaunce, bi þat I charre hider;<br />
         For I haf fraysted þe twys, and faythful I fynde þe.<br />
         Now "þrid tyme þrowe best" þenk on þe morne,<br />
         Make we mery quyl we may and mynne vpon joye,<br />
         For þe lur may mon lach when-so mon lykez.'<br />
         Þis watz grayþely graunted, and Gawayn is lenged,<br />
         
         Bliþe broȝt watz hym drynk, and þay to bedde ȝeden<br />
         with liȝt.<br />
         <span class="bw">Sir Gawayn lis and slepes<br />
         Ful stille and softe al niȝt;<br />
         Þe lorde þat his craftez kepes,<br />
         Ful erly he watz diȝt.</span><br />
         
      </p>
      
      <p>
         After messe a morsel he and his men token;<br />
         Miry watz þe mornyng, his mounture he askes.<br />
         Alle þe haþeles þat on horse schulde helden hym after<br />
         Were boun busked on hor blonkkez bifore þe halle ȝatez.<br />
         Ferly fayre watz þe folde, for þe forst clenged;<br />
         In rede rudede vpon rak rises þe sunne,<br />
         And ful clere costez þe clowdes of þe welkyn.<br />
         Hunteres vnhardeled bi a holt syde,<br />
         Rocheres roungen bi rys for rurde of her hornes;<br />
         Summe fel in þe fute þer þe fox bade,<br />
         Traylez ofte a traueres bi traunt of her wyles;<br />
         A kenet kyres þerof, þe hunt on hym calles;<br />
         His felaȝes fallen hym to, þat fnasted ful þike,<br />
         Runnen forth in a rabel in his ryȝt fare,<br />
         And he fyskez hem byfore; þay founden hym sone,<br />
         And quen þay seghe hym with syȝt þay sued hym fast,<br />
         Wreȝande hym ful weterly with a wroth noyse;<br />
         And he trantes and tornayeez þurȝ mony tene greue,<br />
         Hauilounez, and herkenez bi heggez ful ofte.<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=336&CISOBOX=1&REC=15">Manuscript</a>
         At þe last bi a littel dich he lepez ouer a spenne,<br />
         Stelez out ful stilly bi a strothe rande,<br />
         Went haf wylt of þe wode with wylez fro þe houndes;<br />
         Þenne watz he went, er he wyst, to a wale tryster,<br />
         Þer þre þro at a þrich þrat hym at ones,<br />
         al graye.<br />
         <span class="bw">He blenched aȝayn bilyue<br />
         And stifly start on-stray,<br />
         With alle þe wo on lyue<br />
         To þe wod he went away.</span><br />
         
      </p>
      
      <p>
         
         Thenne watz hit list vpon lif to lyþen þe houndez,<br />
         When alle þe mute hade hym met, menged togeder:<br />
         Suche a sorȝe at þat syȝt þay sette on his hede<br />
         As alle þe clamberande clyffes hade clatered on hepes;<br />
         Here he watz halawed, when haþelez hym metten,<br />
         Loude he watz ȝayned with ȝarande speche;<br />
         Þer he watz þreted and ofte þef called,<br />
         And ay þe titleres at his tayl, þat tary he ne myȝt;<br />
         Ofte he watz runnen at, when he out rayked,<br />
         And ofte reled in aȝayn, so Reniarde watz wylé.<br />
         And ȝe he lad hem bi lagmon, þe lorde and his meyny,<br />
         On þis maner bi þe mountes quyle myd-ouer-vnder,<br />
         Whyle þe hende knyȝt at home holsumly slepes<br />
         Withinne þe comly cortynes, on þe colde morne.<br />
         Bot þe lady for luf let not to slepe,<br />
         Ne þe purpose to payre þat pyȝt in hir hert,<br />
         Bot ros hir vp radly, rayked hir þeder<br />
         In a mery mantyle, mete to þe erþe,<br />
         Þat watz furred ful fyne with fellez wel pured,<br />
         No hwef goud on hir hede bot þe haȝer stones<br />
         Trased aboute hir tressour be twenty in clusteres;<br />
         Hir þryuen face and hir þrote þrowen al naked,<br />
         Hir brest bare bifore, and bihinde eke.<br />
         Ho comez withinne þe chambre dore, and closes hit hir after,<br />
         Wayuez vp a wyndow, and on þe wyȝe callez,<br />
         And radly þus rehayted hym with hir riche wordes,<br />
         with chere:<br />
         <span class="bw">'A! mon, how may þou slepe,<br />
            <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=337&CISOBOX=1&REC=16">Manuscript</a>
         Þis morning is so clere?'<br />
         He watz in drowping depe,<br />
         Bot þenne he con hir here.</span><br />
         
      </p>
      
      <p>
         In dreȝ droupyng of dreme draueled þat noble,<br />
         As mon þat watz in mornyng of mony þro þoȝtes,<br />
         How þat destiné schulde þat day dele hym his wyrde<br />
         At þe grene chapel, when he þe gome metes,<br />
         And bihoues his buffet abide withoute debate more;<br />
         Bot quen þat comly com he keuered his wyttes,<br />
         
         Swenges out of þe sweuenes, and swarez with hast.<br />
         Þe lady luflych com laȝande swete,<br />
         Felle ouer his fayre face, and fetly hym kyssed;<br />
         He welcumez hir worþily with a wale chere.<br />
         He seȝ hir so glorious and gayly atyred,<br />
         So fautles of hir fetures and of so fyne hewes,<br />
         Wiȝt wallande joye warmed his hert.<br />
         With smoþe smylyng and smolt þay smeten into merþe,<br />
         Þat al watz blis and bonchef þat breke hem bitwene,<br />
         and wynne.<br />
         <span class="bw">Þay lanced wordes gode,<br />
         Much wele þen watz þerinne;<br />
         Gret perile bitwene hem stod,<br />
         Nif Maré of hir knyȝt mynne.</span><br />
         
      </p>
      
      <p>
         For þat prynces of pris depresed hym so þikke,<br />
         Nurned hym so neȝe þe þred, þat nede hym bihoued<br />
         Oþer lach þer hir luf, oþer lodly refuse.<br />
         He cared for his cortaysye, lest craþayn he were,<br />
         And more for his meschef ȝif he schulde make synne,<br />
         And be traytor to þat tolke þat þat telde aȝt.<br />
         'God schylde,' quoþ þe schalk, 'þat schal not befalle!'<br />
         With luf-laȝyng a lyt he layd hym bysyde<br />
         Alle þe spechez of specialté þat sprange of her mouthe.<br />
         Quoþ þat burde to þe burne, 'Blame ȝe disserue,<br />
         Ȝif ȝe luf not þat lyf þat ȝe lye nexte,<br />
         Bifore alle þe wyȝez in þe worlde wounded in hert,<br />
         Bot if ȝe haf a lemman, a leuer, þat yow lykez better,<br />
         And folden fayth to þat fre, festned so harde<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=338&CISOBOX=1&REC=17">Manuscript</a>
         Þat yow lausen ne lyst--and þat I leue nouþe;<br />
         And þat ȝe telle me þat now trwly I pray yow,<br />
         For alle þe lufez vpon lyue layne not þe soþe<br />
         for gile.'<br />
         <span class="bw">Þe knyȝt sayde, 'Be sayn Jon,'<br />
         And smeþely con he smyle,<br />
         'In fayth I welde riȝt non,<br />
         Ne non wil welde þe quile.'</span><br />
         
      </p>
      
      <p>
         'Þat is a worde,' quoþ þat wyȝt, 'þat worst is of alle,<br />
         
         Bot I am swared for soþe, þat sore me þinkkez.<br />
         Kysse me now comly, and I schal cach heþen,<br />
         I may bot mourne vpon molde, as may þat much louyes.'<br />
         Sykande ho sweȝe doun and semly hym kyssed,<br />
         And siþen ho seueres hym fro, and says as ho stondes,<br />
         'Now, dere, at þis departyng do me þis ese,<br />
         Gif me sumquat of þy gifte, þi gloue if hit were,<br />
         Þat I may mynne on þe, mon, my mournyng to lassen.'<br />
         'Now iwysse,' quoþ þat wyȝe, 'I wolde I hade here<br />
         Þe leuest þing for þy luf þat I in londe welde,<br />
         For ȝe haf deserued, for soþe, sellyly ofte<br />
         More rewarde bi resoun þen I reche myȝt;<br />
         Bot to dele yow for drurye þat dawed bot neked,<br />
         Hit is not your honour to haf at þis tyme<br />
         A gloue for a garysoun of Gawaynez giftez,<br />
         And I am here an erande in erdez vncouþe,<br />
         And haue no men wyth no malez with menskful þingez;<br />
         Þat mislykez me, ladé, for luf at þis tyme,<br />
         Iche tolke mon do as he is tan, tas to non ille<br />
         ne pine.'<br />
         <span class="bw">'Nay, hende of hyȝe honours,'<br />
         Quoþ þat lufsum vnder lyne,<br />
         'Þaȝ I hade noȝt of yourez,<br />
         Ȝet schulde ȝe haue of myne.'</span><br />
         
      </p>
      
      <p>
         Ho raȝt hym a riche rynk of red golde werkez,<br />
         Wyth a starande ston stondande alofte<br />
         Þat bere blusschande bemez as þe bryȝt sunne;<br />
         Wyt ȝe wel, hit watz worth wele ful hoge.<br />
         Bot þe renk hit renayed, and redyly he sayde,<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=339&CISOBOX=1&REC=18">Manuscript</a>
         'I wil no giftez, for Gode, my gay, at þis tyme;<br />
         I haf none yow to norne, ne noȝt wyl I take.'<br />
         Ho bede hit hym ful bysily, and he hir bode wernes,<br />
         And swere swyfte by his sothe þat he hit sese nolde,<br />
         And ho soré þat he forsoke, and sayde þerafter,<br />
         'If ȝe renay my rynk, to ryche for hit semez,<br />
         Ȝe wolde not so hyȝly halden be to me,<br />
         I schal gif yow my girdel, þat gaynes yow lasse.'<br />
         
         Ho laȝt a lace lyȝtly þat leke vmbe hir sydez,<br />
         Knit vpon hir kyrtel vnder þe clere mantyle,<br />
         Gered hit watz with grene sylke and with golde schaped,<br />
         Noȝt bot arounde brayden, beten with fyngrez;<br />
         And þat ho bede to þe burne, and blyþely bisoȝt,<br />
         Þaȝ hit vnworþi were, þat he hit take wolde.<br />
         And he nay þat he nolde neghe in no wyse<br />
         Nauþer golde ne garysoun, er God hym grace sende<br />
         To acheue to þe chaunce þat he hade chosen þere.<br />
         'And þerfore, I pray yow, displese yow noȝt,<br />
         And lettez be your bisinesse, for I bayþe hit yow neuer<br />
         to graunte;<br />
         <span class="bw">I am derely to yow biholde<br />
         Bicause of your sembelaunt,<br />
         And euer in hot and colde<br />
         To be your trwe seruaunt.'</span><br />
         
      </p>
      
      <p>
         'Now forsake ȝe þis silke,' sayde þe burde þenne,<br />
         'For hit is symple in hitself? And so hit wel semez.<br />
         Lo! so hit is littel, and lasse hit is worþy;<br />
         Bot who-so knew þe costes þat knit ar þerinne,<br />
         He wolde hit prayse at more prys, parauenture;<br />
         For quat gome so is gorde with þis grene lace,<br />
         While he hit hade hemely halched aboute,<br />
         Þer is no haþel vnder heuen tohewe hym þat myȝt,<br />
         For he myȝt not be slayn for slyȝt vpon erþe.'<br />
         Þen kest þe knyȝt, and hit come to his hert<br />
         Hit were a juel for þe jopardé þat hym iugged were:<br />
         When he acheued to þe chapel his chek for to fech,<br />
         Myȝt he haf slypped to be vnslayn, þe sleȝt were noble.<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=340&CISOBOX=1&REC=19">Manuscript</a>
         Þenne he þulged with hir þrepe and þoled hir to speke,<br />
         And ho bere on hym þe belt and bede hit hym swyþe--<br />
         And he granted and hym gafe with a goud wylle--<br />
         And bisoȝt hym, for hir sake, disceuer hit neuer,<br />
         Bot to lelly layne fro hir lorde; þe leude hym acordez<br />
         Þat neuer wyȝe schulde hit wyt, iwysse, bot þay twayne<br />
         for noȝte;<br />
         <span class="bw">He þonkked hir oft ful swyþe,<br />
         Ful þro with hert and þoȝt.<br />
         
         Bi þat on þrynne syþe<br />
         Ho hatz kyst þe knyȝt so toȝt.</span><br />
         
      </p>
      
      <p>
         Thenne lachchez ho hir leue, and leuez hym þere,<br />
         For more myrþe of þat mon moȝt ho not gete.<br />
         When ho watz gon, Sir Gawayn gerez hym sone,<br />
         Rises and riches hym in araye noble,<br />
         Lays vp þe luf-lace þe lady hym raȝt,<br />
         Hid hit ful holdely, þer he hit eft fonde.<br />
         Syþen cheuely to þe chapel choses he þe waye,<br />
         Preuély aproched to a prest, and prayed hym þere<br />
         Þat he wolde lyste his lyf and lern hym better<br />
         How his sawle schulde be saued when he schuld seye heþen.<br />
         Þere he schrof hym schyrly and schewed his mysdedez,<br />
         Of þe more and þe mynne, and merci besechez,<br />
         And of absolucioun he on þe segge calles;<br />
         And he asoyled hym surely and sette hym so clene<br />
         As domezday schulde haf ben diȝt on þe morn.<br />
         And syþen he mace hym as mery among þe fre ladyes,<br />
         With comlych caroles and alle kynnes ioye,<br />
         As neuer he did bot þat daye, to þe derk nyȝt,<br />
         with blys.<br />
         <span class="bw">Vche mon hade daynté þare<br />
         Of hym, and sayde, 'Iwysse,<br />
         Þus myry he watz neuer are,<br />
         Syn he com hider, er þis.'</span><br />
         
      </p>
      
      <p>
         Now hym lenge in þat lee, þer luf hym bityde!<br />
         Ȝet is þe lorde on þe launde ledande his gomnes.<br />
         He hatz forfaren þis fox þat he folȝed longe;<br />
         As he sprent ouer a spenne to spye þe schrewe,<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=344&CISOBOX=1&REC=20">Manuscript</a>
         Þer as he herd þe howndes þat hasted hym swyþe,<br />
         Renaud com richchande þurȝ a roȝe greue,<br />
         And alle þe rabel in a res ryȝt at his helez.<br />
         Þe wyȝe watz war of þe wylde, and warly abides,<br />
         And braydez out þe bryȝt bronde, and at þe best castez.<br />
         And he schunt for þe scharp, and schulde haf arered;<br />
         A rach rapes hym to, ryȝt er he myȝt,<br />
         And ryȝt bifore þe hors fete þay fel on hym alle,<br />
         
         And woried me þis wyly wyth a wroth noyse.<br />
         Þe lorde lyȝtez bilyue, and lachez hym sone,<br />
         Rased hym ful radly out of þe rach mouþes,<br />
         Haldez heȝe ouer his hede, halowez faste,<br />
         And þer bayen hym mony braþ houndez.<br />
         Huntes hyȝed hem þeder with hornez ful mony,<br />
         Ay rechatande aryȝt til þay þe renk seȝen.<br />
         Bi þat watz comen his compeyny noble,<br />
         Alle þat euer ber bugle blowed at ones,<br />
         And alle þise oþer halowed þat hade no hornes;<br />
         Hit watz þe myriest mute þat euer men herde,<br />
         Þe rich rurd þat þer watz raysed for Renaude saule<br />
         with lote.<br />
         <span class="bw">Hor houndez þay þer rewarde,<br />
         Her hedez þay fawne and frote,<br />
         And syþen þay tan Reynarde,<br />
         And tyruen of his cote.</span><br />
         
      </p>
      
      <p>
         And þenne þay helden to home, for hit watz nieȝ nyȝt,<br />
         Strakande ful stoutly in hor store hornez.<br />
         Þe lorde is lyȝt at þe laste at hys lef home,<br />
         Fyndez fire vpon flet, þe freke þer-byside,<br />
         Sir Gawayn þe gode, þat glad watz withalle,<br />
         Among þe ladies for luf he ladde much ioye;<br />
         He were a bleaunt of blwe þat bradde to þe erþe,<br />
         His surkot semed hym wel þat softe watz forred,<br />
         And his hode of þat ilke henged on his schulder,<br />
         Blande al of blaunner were boþe al aboute.<br />
         He metez me þis godmon inmyddez þe flore,<br />
         And al with gomen he hym gret, and goudly he sayde,<br />
         'I schal fylle vpon fyrst oure forwardez nouþe,<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=341&CISOBOX=1&REC=1">Manuscript</a>
         Þat we spedly han spoken, þer spared watz no drynk.'<br />
         Þen acoles he þe knyȝt and kysses hym þryes,<br />
         As sauerly and sadly as he hem sette couþe.<br />
         'Bi Kryst,' quoþ þat oþer knyȝt, 'Ȝe cach much sele<br />
         In cheuisaunce of þis chaffer, ȝif ȝe hade goud chepez.'<br />
         'Ȝe, of þe chepe no charg,' quoþ chefly þat oþer,<br />
         'As is pertly payed þe chepez þat I aȝte.'<br />
         
         'Mary,' quoþ þat oþer mon, 'myn is bihynde,<br />
         For I haf hunted al þis day, and noȝt haf I geten<br />
         Bot þis foule fox felle--þe fende haf þe godez!--<br />
         And þat is ful pore for to pay for suche prys þinges<br />
         As ȝe haf þryȝt me here þro, suche þre cosses<br />
         so gode.'<br />
        <span class="bw">'Inoȝ,' quoþ Sir Gawayn,<br />
         'I þonk yow, bi þe rode',<br />
         And how þe fox watz slayn<br />
         He tolde hym as þay stode.</span><br />
         
      </p>
      
      <p>
         With merþe and mynstralsye, with metez at hor wylle,<br />
         Þay maden as mery as any men moȝten--<br />
         With laȝyne of ladies, with lotez of bordes<br />
         Gawayn and þe godemon so glad were þay boþe--<br />
         Bot if þe douthe had doted, oþer dronken ben oþer.<br />
         Boþe þe mon and þe meyny maden mony iapez,<br />
         Til þe sesoun watz seȝen þat þay seuer moste;<br />
         Burnez to hor bedde behoued at þe laste.<br />
         Þenne loȝly his leue at þe lorde fyrst<br />
         Fochchez þis fre mon, and fayre he hym þonkkez:<br />
         'Of such a selly soiorne as I haf hade here,<br />
         Your honour at þis hyȝe fest, þe hyȝe kyng yow ȝelde!<br />
         I ȝef yow me for on of yourez, if yowreself lykez,<br />
         For I mot nedes, as ȝe wot, meue to-morne,<br />
         And ȝe me take sum tolke to teche, as ȝe hyȝt,<br />
         Þe gate to þe grene chapel, as God wyl me suffer<br />
         To dele on Nw Ȝerez day þe dome of my wyrdes.'<br />
         'In god fayþe,' quoþ þe godmon, 'wyth a goud wylle<br />
         Al þat euer I yow hyȝt halde schal I redé.'<br />
         Þer asyngnes he a seruaunt to sett hym in þe waye,<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=342&CISOBOX=1&REC=2">Manuscript</a>
         And coundue hym by þe downez, þat he no drechch had,<br />
         For to ferk þurȝ þe fryth and fare at þe gaynest<br />
         bi greue.<br />
         <span class="bw">Þe lorde Gawayn con þonk,<br />
         Such worchip he wolde hym weue.<br />
         Þen at þo ladyez wlonk<br />
         Þe knyȝt hatz tan his leue.</span><br />
         
      </p>
      
      <p>
         
         With care and wyth kyssyng he carppez hem tille,<br />
         And fele þryuande þonkkez he þrat hom to haue,<br />
         And þay ȝelden hym aȝayn ȝeply þat ilk;<br />
         Þay bikende hym to Kryst with ful colde sykyngez.<br />
         Syþen fro þe meyny he menskly departes;<br />
         Vche mon þat he mette, he made hem a þonke<br />
         For his seruyse and his solace and his sere pyne,<br />
         Þat þay wyth busynes had ben aboute hym to serue;<br />
         And vche segge as soré to seuer with hym þere<br />
         As þay hade wonde worþyly with þat wlonk euer.<br />
         Þen with ledes and lyȝt he watz ladde to his chambre<br />
         And blyþely broȝt to his bedde to be at his rest.<br />
         Ȝif he ne slepe soundyly say ne dar I,<br />
         For he hade muche on þe morn to mynne, ȝif he wolde,<br />
         in þoȝt.<br />
         <span class="bw">Let hym lyȝe þere stille,<br />
         He hatz nere þat he soȝt;<br />
         And ȝe wyl a whyle be stylle<br />
         I schal telle yow how þay wroȝt.</span><br />
         
      </p>
      
      
      
      <h3 id="IV">IV</h3>
      
      <p>
         Now neȝez þe Nw Ȝere, and þe nyȝt passez,<br />
         Þe day dryuez to þe derk, as Dryȝtyn biddez;<br />
         Bot wylde wederez of þe worlde wakned þeroute,<br />
         Clowdes kesten kenly þe colde to þe erþe,<br />
         Wyth nyȝe innoghe of þe norþe, þe naked to tene;<br />
         Þe snawe snitered ful snart, þat snayped þe wylde;<br />
         Þe werbelande wynde wapped fro þe hyȝe,<br />
         And drof vche dale ful of dryftes ful grete.<br />
         Þe leude lystened ful wel þat leȝ in his bedde,<br />
         Þaȝ he lowkez his liddez, ful lyttel he slepes;<br />
         Bi vch kok þat crue he knwe wel þe steuen.<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=343&CISOBOX=1&REC=3">Manuscript</a>
         Deliuerly he dressed vp, er þe day sprenged,<br />
         For þere watz lyȝt of a laumpe þat lemed in his chambre;<br />
         He called to his chamberlayn, þat cofly hym swared,<br />
         And bede hym bryng hym his bruny and his blonk sadel;<br />
         
         Þat oþer ferkez hym vp and fechez hym his wedez,<br />
         And grayþez me Sir Gawayn vpon a grett wyse.<br />
         Fyrst he clad hym in his cloþez þe colde for to were,<br />
         And syþen his oþer harnays, þat holdely watz keped,<br />
         Boþe his paunce and his platez, piked ful clene,<br />
         Þe ryngez rokked of þe roust of his riche bruny;<br />
         And al watz fresch as vpon fyrst, and he watz fayn þenne<br />
         to þonk;<br />
         <span class="bw">He hade vpon vche pece,<br />
         Wypped ful wel and wlonk;<br />
         Þe gayest into Grece,<br />
         Þe burne bede bryng his blonk.</span><br />
         
      </p>
      
      <p>
         Whyle þe wlonkest wedes he warp on hymseluen--<br />
         His cote wyth þe conysaunce of þe clere werkez<br />
         Ennurned vpon veluet, vertuus stonez<br />
         Aboute beten and bounden, enbrauded semez,<br />
         And fayre furred withinne wyth fayre pelures--<br />
         Ȝet laft he not þe lace, þe ladiez gifte,<br />
         Þat forgat not Gawayn for gode of hymseluen.<br />
         Bi he hade belted þe bronde vpon his balȝe haunchez,<br />
         Þenn dressed he his drurye double hym aboute,<br />
         Swyþe sweþled vmbe his swange swetely þat knyȝt<br />
         Þe gordel of þe grene silke, þat gay wel bisemed,<br />
         Vpon þat ryol red cloþe þat ryche watz to schewe.<br />
         Bot wered not þis ilk wyȝe for wele þis gordel,<br />
         For pryde of þe pendauntez, þaȝ polyst þay were,<br />
         And þaȝ þe glyterande golde glent vpon endez,<br />
         Bot for to sauen hymself, when suffer hym byhoued,<br />
         To byde bale withoute dabate of bronde hym to were<br />
         oþer knyffe.<br />
         <span class="bw">Bi þat þe bolde mon boun<br />
         Wynnez þeroute bilyue,<br />
         Alle þe meyny of renoun<br />
         He þonkkez ofte ful ryue.</span><br />
         
      </p>
      
      <p>
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=345&CISOBOX=1&REC=4">Manuscript</a>
         Thenne watz Gryngolet grayþe, þat gret watz and huge,<br />
         And hade ben soiourned sauerly and in a siker wyse,<br />
         Hym lyst prik for poynt, þat proude hors þenne.<br />
         
         Þe wyȝe wynnez hym to and wytez on his lyre,<br />
         And sayde soberly hymself and by his soth swerez:<br />
         'Here is a meyny in þis mote þat on menske þenkkez,<br />
         Þe mon hem maynteines, ioy mot þay haue;<br />
         Þe leue lady on lyue luf hir bityde;<br />
         Ȝif þay for charyté cherysen a gest,<br />
         And halden honour in her honde, þe haþel hem ȝelde<br />
         Þat haldez þe heuen vpon hyȝe, and also yow alle!<br />
         And ȝif I myȝt lyf vpon londe lede any quyle,<br />
         I schuld rech yow sum rewarde redyly, if I myȝt.'<br />
         Þenn steppez he into stirop and strydez alofte;<br />
         His schalk schewed hym his schelde, on schulder he hit laȝt,<br />
         Gordez to Gryngolet with his gilt helez,<br />
         And he startez on þe ston, stod he no lenger<br />
         to praunce.<br />
         <span class="bw">His haþel on hors watz þenne,<br />
         Þat bere his spere and launce.<br />
         'Þis kastel to Kryst I kenne':<br />
         He gef hit ay god chaunce.</span><br />
         
      </p>
      
      <p>
         The brygge watz brayde doun, and þe brode ȝatez<br />
         Vnbarred and born open vpon boþe halue.<br />
         Þe burne blessed hym bilyue, and þe bredez passed--<br />
         Prayses þe porter bifore þe prynce kneled,<br />
         Gef hym God and goud day, þat Gawayn he saue--<br />
         And went on his way with his wyȝe one,<br />
         Þat schulde teche hym to tourne to þat tene place<br />
         Þer þe ruful race he schulde resayue.<br />
         Þay boȝen bi bonkkez þer boȝez ar bare,<br />
         Þay clomben bi clyffez þer clengez þe colde.<br />
         Þe heuen watz vphalt, bot vgly þer-vnder;<br />
         Mist muged on þe mor, malt on þe mountez,<br />
         Vch hille hade a hatte, a myst-hakel huge.<br />
         Brokez byled and breke bi bonkkez aboute,<br />
         Schyre schaterande on schorez, þer þay doun schowued.<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=346&CISOBOX=1&REC=5">Manuscript</a>
         Wela wylle watz þe way þer þay bi wod schulden,<br />
         Til hit watz sone sesoun þat þe sunne ryses<br />
         þat tyde.<br />
         <span class="bw">Þay were on a hille ful hyȝe,<br />
         Þe quyte snaw lay bisyde;<br />
         
         Þe burne þat rod hym by<br />
         Bede his mayster abide.</span><br />
         
      </p>
      
      <p>
         'For I haf wonnen yow hider, wyȝe, at þis tyme,<br />
         And now nar ȝe not fer fro þat note place<br />
         Þat ȝe han spied and spuryed so specially after;<br />
         Bot I schal say yow for soþe, syþen I yow knowe,<br />
         And ȝe ar a lede vpon lyue þat I wel louy,<br />
         Wolde ȝe worch bi my wytte, ȝe worþed þe better.<br />
         Þe place þat ȝe prece to ful perelous is halden;<br />
         Þer wonez a wyȝe in þat waste, þe worst vpon erþe,<br />
         For he is stiffe and sturne, and to strike louies,<br />
         And more he is þen any mon vpon myddelerde,<br />
         And his body bigger þen þe best fowre<br />
         Þat ar in Arþurez hous, Hestor, oþer oþer.<br />
         He cheuez þat chaunce at þe chapel grene,<br />
         Þer passes non bi þat place so proude in his armes<br />
         Þat he ne dyngez hym to deþe with dynt of his honde;<br />
         For he is a mon methles, and mercy non vses,<br />
         For be hit chorle oþer chaplayn þat bi þe chapel rydes,<br />
         Monk oþer masseprest, oþer any mon elles,<br />
         Hym þynk as queme hym to quelle as quyk go hymseluen.<br />
         Forþy I say þe, as soþe as ȝe in sadel sitte,<br />
         Com ȝe þere, ȝe be kylled, may þe knyȝt rede,<br />
         Trawe ȝe me þat trwely, þaȝ ȝe had twenty lyues<br />
         to spende.<br />
         <span class="bw">He hatz wonyd here ful ȝore,<br />
         On bent much baret bende,<br />
         Aȝayn his dyntez sore<br />
         Ȝe may not yow defende.</span><br />
         
      </p>
      
      <p>
         'Forþy, goude Sir Gawayn, let þe gome one,<br />
         And gotz away sum oþer gate, vpon Goddez halue!<br />
         Cayrez bi sum oþer kyth, þer Kryst mot yow spede,<br />
         And I schal hyȝ me hom aȝayn, and hete yow fyrre<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=347&CISOBOX=1&REC=6">Manuscript</a>
         Þat I schal swere bi God and alle his gode halȝez,<br />
         As help me God and þe halydam, and oþez innoghe,<br />
         Þat I schal lelly yow layne, and lance neuer tale<br />
         Þat euer ȝe fondet to fle for freke þat I wyst.'<br />
         
         'Grant merci', quoþ Gawayn, and gruchyng he sayde:<br />
         'Wel worth þe, wyȝe, þat woldez my gode,<br />
         And þat lelly me layne I leue wel þou woldez.<br />
         Bot helde þou hit neuer so holde, and I here passed,<br />
         Founded for ferde for to fle, in fourme þat þou tellez,<br />
         I were a knyȝt kowarde, I myȝt not be excused.<br />
         Bot I wyl to þe chapel, for chaunce þat may falle,<br />
         And talk wyth þat ilk tulk þe tale þat me lyste,<br />
         Worþe hit wele oþer wo, as þe wyrde lykez<br />
         hit hafe.<br />
         <span class="bw">Þaȝe he be a sturn knape<br />
         To stiȝtel, and stad with staue,<br />
         Ful wel con Dryȝtyn schape<br />
         His seruauntez for to saue.'</span><br />
         
      </p>
      
      <p>
         'Mary!' quoþ þat oþer mon, 'now þou so much spellez,<br />
         Þat þou wylt þyn awen nye nyme to þyseluen,<br />
         And þe lyst lese þy lyf, þe lette I ne kepe.<br />
         Haf here þi helme on þy hede, þi spere in þi honde,<br />
         And ryde me doun þis ilk rake bi ȝon rokke syde,<br />
         Til þou be broȝt to þe boþem of þe brem valay;<br />
         Þenne loke a littel on þe launde, on þi lyfte honde,<br />
         And þou schal se in þat slade þe self chapel,<br />
         And þe borelych burne on bent þat hit kepez.<br />
         Now farez wel, on Godez half, Gawayn þe noble!<br />
         For alle þe golde vpon grounde I nolde go wyth þe,<br />
         Ne bere þe felaȝschip þurȝ þis fryth on fote fyrre.'<br />
         Bi þat þe wyȝe in þe wod wendez his brydel,<br />
         Hit þe hors with þe helez as harde as he myȝt,<br />
         Lepez hym ouer þe launde, and leuez þe knyȝt þere<br />
         al one.<br />
         <span class="bw">'Bi Goddez self,' quoþ Gawayn,<br />
         'I wyl nauþer grete ne grone;<br />
         To Goddez wylle I am ful bayn,<br />
         And to hym I haf me tone.'</span><br />
         
      </p>
      
      <p>
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=348&CISOBOX=1&REC=7">Manuscript</a>
         Thenne gyrdez he to Gryngolet, and gederez þe rake,<br />
         Schowuez in bi a schore at a schaȝe syde,<br />
         Ridez þurȝ þe roȝe bonk ryȝt to þe dale;<br />
         
         And þenne he wayted hym aboute, and wylde hit hym þoȝt,<br />
         And seȝe no syngne of resette bisydez nowhere,<br />
         Bot hyȝe bonkkez and brent vpon boþe halue,<br />
         And ruȝe knokled knarrez with knorned stonez;<br />
         Þe skwez of þe scowtes skayned hym þoȝt.<br />
         Þenne he houed, and wythhylde his hors at þat tyde,<br />
         And ofte chaunged his cher þe chapel to seche:<br />
         He seȝ non suche in no syde, and selly hym þoȝt,<br />
         Saue, a lyttel on a launde, a lawe as hit were;<br />
         A balȝ berȝ bi a bonke þe brymme bysyde,<br />
         Bi a forȝ of a flode þat ferked þare;<br />
         Þe borne blubred þerinne as hit boyled hade.<br />
         Þe knyȝt kachez his caple, and com to þe lawe,<br />
         Liȝtez doun luflyly, and at a lynde tachez<br />
         Þe rayne and his riche with a roȝe braunche.<br />
         Þenne he boȝez to þe berȝe, aboute hit he walkez,<br />
         Debatande with hymself quat hit be myȝt.<br />
         Hit hade a hole on þe ende and on ayþer syde,<br />
         And ouergrowen with gresse in glodes aywhere,<br />
         And al watz holȝ inwith, nobot an olde caue,<br />
         Or a creuisse of an olde cragge, he couþe hit noȝt deme<br />
         with spelle.<br />
         <span class="bw">'We! Lorde,' quoþ þe gentyle knyȝt,<br />
         'Wheþer þis be þe grene chapelle?<br />
         Here myȝt aboute mydnyȝt<br />
         Þe dele his matynnes telle!</span><br />
         
      </p>
      
      <p>
         'Now iwysse,' quoþ Wowayn, 'wysty is here;<br />
         Þis oritore is vgly, with erbez ouergrowen;<br />
         Wel bisemez þe wyȝe wruxled in grene<br />
         Dele here his deuocioun on þe deuelez wyse.<br />
         Now I fele hit is þe fende, in my fyue wyttez,<br />
         Þat hatz stoken me þis steuen to strye me here.<br />
         Þis is a chapel of meschaunce, þat chekke hit bytyde!<br />
         Hit is þe corsedest kyrk þat euer I com inne!'<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=349&CISOBOX=1&REC=8">Manuscript</a>
         With heȝe helme on his hede, his launce in his honde,<br />
         He romez vp to þe roffe of þe roȝ wonez.<br />
         
         Þene herde he of þat hyȝe hil, in a harde roche<br />
         Biȝonde þe broke, in a bonk, a wonder breme noyse,<br />
         Quat! hit clatered in þe clyff, as hit cleue schulde,<br />
         As one vpon a gryndelston hade grounden a syþe.<br />
         What! hit wharred and whette, as water at a mulne;<br />
         What! hit rusched and ronge, rawþe to here.<br />
         Þenne 'Bi Godde,' quoþ Gawayn, 'þat gere, as I trowe,<br />
         Is ryched at þe reuerence me, renk, to mete<br />
         bi rote.<br />
         <span class="bw">Let God worche! "We loo"--<br />
         Hit helppez me not a mote.<br />
         My lif þaȝ I forgoo,<br />
         Drede dotz me no lote.'</span><br />
         
      </p>
      
      <p>
         Thenne þe knyȝt con calle ful hyȝe:<br />
         'Who stiȝtlez in þis sted me steuen to holde?<br />
         For now is gode Gawayn goande ryȝt here.<br />
         If any wyȝe oȝt wyl, wynne hider fast,<br />
         Oþer now oþer neuer, his nedez to spede.'<br />
         'Abyde', quoþ on on þe bonke abouen ouer his hede,<br />
         'And þou schal haf al in hast þat I þe hyȝt ones.'<br />
         Ȝet he rusched on þat rurde rapely a þrowe.<br />
         And wyth quettyng awharf, er he wolde lyȝt;<br />
         And syþen he keuerez bi a cragge, and comez of a hole,<br />
         Whyrlande out of a wro wyth a felle weppen,<br />
         A denez ax nwe dyȝt, þe dynt with to ȝelde,<br />
         With a borelych bytte bende by þe halme,<br />
         Fyled in a fylor, fowre fote large--<br />
         Hit watz no lasse bi þat lace þat lemed ful bryȝt--<br />
         And þe gome in þe grene gered as fyrst,<br />
         Boþe þe lyre and þe leggez, lokkez and berde,<br />
         Saue þat fayre on his fote he foundez on þe erþe,<br />
         Sette þe stele to þe stone, and stalked bysyde.<br />
         When he wan to þe watter, þer he wade nolde,<br />
         He hypped ouer on hys ax, and orpedly strydez,<br />
         Bremly broþe on a bent þat brode watz aboute,<br />
         on snawe.<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=350&CISOBOX=1&REC=9">Manuscript</a>
         <span class="bw">Sir Gawayn þe knyȝt con mete,<br />
         He ne lutte hym noþyng lowe;<br />
         
         Þat oþer sayde, 'Now, sir swete,<br />
         Of steuen mon may þe trowe.'</span><br />
         
      </p>
      
      <p>
         'Gawayn,' quoþ þat grene gome, 'God þe mot loke!<br />
         Iwysse þou art welcom, wyȝe, to my place,<br />
         And þou hatz tymed þi trauayl as truee mon schulde,<br />
         And þou knowez þe couenauntez kest vus bytwene:<br />
         At þis tyme twelmonyth þou toke þat þe falled,<br />
         And I schulde at þis Nwe Ȝere ȝeply þe quyte.<br />
         And we ar in þis valay verayly oure one;<br />
         Here ar no renkes vs to rydde, rele as vus likez.<br />
         Haf þy helme of þy hede, and haf here þy pay.<br />
         Busk no more debate þen I þe bede þenne<br />
         When þou wypped of my hede at a wap one.'<br />
         'Nay, bi God,' quoþ Gawayn, 'þat me gost lante,<br />
         I schal gruch þe no grwe for grem þat fallez.<br />
         Bot styȝtel þe vpon on strok, and I schal stonde stylle<br />
         And warp þe no wernyng to worch as þe lykez,<br />
         nowhare.'<br />
         <span class="bw">He lened with þe nek, and lutte,<br />
         And schewed þat schyre al bare,<br />
         And lette as he noȝt dutte;<br />
         For drede he wolde not dare.</span><br />
         
      </p>
      
      <p>
         THEN þe gome in þe grene grayþed hym swyþe,<br />
         Gederez vp hys grymme tole Gawayn to smyte;<br />
         With alle þe bur in his body he ber hit on lofte,<br />
         Munt as maȝtyly as marre hym he wolde;<br />
         Hade hit dryuen adoun as dreȝ as he atled,<br />
         Þer hade ben ded of his dynt þat doȝty watz euer.<br />
         Bot Gawayn on þat giserne glyfte hym bysyde,<br />
         As hit com glydande adoun on glode hym to schende,<br />
         And schranke a lytel with þe schulderes for þe scharp yrne.<br />
         Þat oþer schalk wyth a schunt þe schene wythhaldez,<br />
         And þenne repreued he þe prynce with mony prowde wordez:<br />
         'Þou art not Gawayn,' quoþ þe gome, 'þat is so goud halden,<br />
         Þat neuer arȝed for no here by hylle ne be vale,<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=355&CISOBOX=1&REC=10">Manuscript</a>
         And now þou fles for ferde er þou fele harmez!<br />
         Such cowardise of þat knyȝt cowþe I neuer here.<br />
         
         Nawþer fyked I ne flaȝe, freke, quen þou myntest,<br />
         Ne kest no kauelacion in kyngez hous Arthor.<br />
         My hede flaȝ to my fote, and ȝet flaȝ I neuer;<br />
         And þou, er any harme hent, arȝez in hert;<br />
         Wherfore þe better burne me burde be called<br />
         þerfore.'<br />
         <span class="bw">Quoþ Gawayn, 'I schunt onez,<br />
         And so wyl I no more;<br />
         Bot þaȝ my hede falle on þe stonez,<br />
         I con not hit restore.</span><br />
         
      </p>
      
      <p>
         'Bot busk, burne, bi þi fayth, and bryng me to þe poynt.<br />
         Dele to me my destiné, and do hit out of honde,<br />
         For I schal stonde þe a strok, and start no more<br />
         Til þyn ax haue me hitte: haf here my trawþe.'<br />
         'Haf at þe þenne!' quoþ þat oþer, and heuez hit alofte,<br />
         And waytez as wroþely as he wode were.<br />
         He myntez at hym maȝtyly, bot not þe mon rynez,<br />
         Withhelde heterly his honde, er hit hurt myȝt.<br />
         Gawayn grayþely hit bydez, and glent with no membre,<br />
         Bot stode stylle as þe ston, oþer a stubbe auþer<br />
         Þat raþeled is in roché grounde with rotez a hundreth.<br />
         Þen muryly efte con he mele, þe mon in þe grene:<br />
         'So, now þou hatz þi hert holle, hitte me bihous.<br />
         Halde þe now þe hyȝe hode þat Arþur þe raȝt,<br />
         And kepe þy kanel at þis kest, ȝif hit keuer may.'<br />
         Gawayn ful gryndelly with greme þenne sayde:<br />
         'Wy! þresch on, þou þro mon, þou þretez to longe;<br />
         I hope þat þi hert arȝe wyth þyn awen seluen.'<br />
         'For soþe,' quoþ þat oþer freke, 'so felly þou spekez,<br />
         I wyl no lenger on lyte lette þin ernde<br />
         riȝt nowe.'<br />
         <span class="bw">Þenne tas he hym stryþe to stryke,<br />
         And frounsez boþe lyppe and browe;<br />
         No meruayle þaȝ hym myslyke<br />
         Þat hoped of no rescowe.</span><br />
         
      </p>
      
      <p>
         He lyftes lyȝtly his lome, and let hit doun fayre<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=351&CISOBOX=1&REC=11">Manuscript</a>
         With þe barbe of þe bitte bi þe bare nek;<br />
         
         Þaȝ he homered heterly, hurt hym no more<br />
         Bot snyrt hym on þat on syde, þat seuered þe hyde.<br />
         Þe scharp schrank to þe flesche þurȝ þe schyre grece,<br />
         Þat þe schene blod ouer his schulderes schot to þe erþe;<br />
         And quen þe burne seȝ þe blode blenk on þe snawe,<br />
         He sprit forth spenne-fote more þen a spere lenþe,<br />
         Hent heterly his helme, and on his hed cast,<br />
         Schot with his schulderez his fayre schelde vnder,<br />
         Braydez out a bryȝt sworde, and bremely he spekez--<br />
         Neuer syn þat he watz burne borne of his moder<br />
         Watz he neuer in þis worlde wyȝe half so blyþe--<br />
         'Blynne, burne, of þy bur, bede me no mo!<br />
         I haf a stroke in þis sted withoute stryf hent,<br />
         And if þow rechez me any mo, I redyly schal quyte,<br />
         And ȝelde ȝederly aȝayn--and þerto ȝe tryst--<br />
         and foo.<br />
         <span class="bw">Bot on stroke here me fallez--<br />
         Þe couenaunt schop ryȝt so,<br />
         Fermed in Arþurez hallez--<br />
         And þerfore, hende, now hoo!'</span><br />
         
      </p>
      
      <p>
         The haþel heldet hym fro, and on his ax rested,<br />
         Sette þe schaft vpon schore, and to þe scharp lened,<br />
         And loked to þe leude þat on þe launde ȝede,<br />
         How þat doȝty, dredles, deruely þer stondez<br />
         Armed, ful aȝlez: in hert hit hym lykez.<br />
         Þenn he melez muryly wyth a much steuen,<br />
         And wyth a rynkande rurde he to þe renk sayde:<br />
         'Bolde burne, on þis bent be not so gryndel.<br />
         No mon here vnmanerly þe mysboden habbez,<br />
         Ne kyd bot as couenaunde at kyngez kort schaped.<br />
         I hyȝt þe a strok and þou hit hatz, halde þe wel payed;<br />
         I relece þe of þe remnaunt of ryȝtes alle oþer.<br />
         Iif I deliuer had bene, a boffet paraunter<br />
         I couþe wroþeloker haf waret, to þe haf wroȝt anger.<br />
         Fyrst I mansed þe muryly with a mynt one,<br />
         And roue þe wyth no rof-sore, with ryȝt I þe profered<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=352&CISOBOX=1&REC=12">Manuscript</a>
         
         For þe forwarde þat we fest in þe fyrst nyȝt,<br />
         And þou trystyly þe trawþe and trwly me haldez,<br />
         Al þe gayne þow me gef, as god mon schulde.<br />
         Þat oþer munt for þe morne, mon, I þe profered,<br />
         Þou kyssedes my clere wyf--þe cossez me raȝtez.<br />
         For boþe two here I þe bede bot two bare myntes<br />
         boute scaþe.<br />
         <span class="bw">Trwe mon trwe restore,<br />
         Þenne þar mon drede no waþe.<br />
         At þe þrid þou fayled þore,<br />
         And þerfor þat tappe ta þe.</span><br />
         
      </p>
      
      <p>
         'For hit is my wede þat þou werez, þat ilke wouen girdel,<br />
         Myn owen wyf hit þe weued, I wot wel for soþe.<br />
         Now know I wel þy cosses, and þy costes als,<br />
         And þe wowyng of my wyf: I wroȝt hit myseluen.<br />
         I sende hir to asay þe, and sothly me þynkkez<br />
         On þe fautlest freke þat euer on fote ȝede;<br />
         As perle bi þe quite pese is of prys more,<br />
         So is Gawayn, in god fayth, bi oþer gay knyȝtez.<br />
         Bot here yow lakked a lyttel, sir, and lewté yow wonted;<br />
         Bot þat watz for no wylyde werke, ne wowyng nauþer,<br />
         Bot for ȝe lufed your lyf; þe lasse I yow blame.'<br />
         Þat oþer stif mon in study stod a gret whyle,<br />
         So agreued for greme he gryed withinne;<br />
         Alle þe blode of his brest blende in his face,<br />
         Þat al he schrank for schome þat þe schalk talked.<br />
         Þe forme worde vpon folde þat þe freke meled:<br />
         'Corsed worth cowarddyse and couetyse boþe!<br />
         In yow is vylany and vyse þat vertue disstryez.'<br />
         Þenne he kaȝt to þe knot, and þe kest lawsez,<br />
         Brayde broþely þe belt to þe burne seluen:<br />
         'Lo! þer þe falssyng, foule mot hit falle!<br />
         For care of þy knokke cowardyse me taȝt<br />
         To acorde me with couetyse, my kynde to forsake,<br />
         Þat is larges and lewté þat longez to knyȝtez.<br />
         Now am I fawty and falce, and ferde haf ben euer<br />
         Of trecherye and vntrawþe: boþe bityde sorȝe<br />
         and care!<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=353&CISOBOX=1&REC=13">Manuscript</a>
         
         <span class="bw">I biknowe yow, knyȝt, here stylle,<br />
         Al fawty is my fare;<br />
         Letez me ouertake your wylle<br />
         And efte I schal be ware.'</span><br />
         
      </p>
      
      <p>
         Thenn loȝe þat oþer leude and luflyly sayde:<br />
         'I halde hit hardily hole, þe harme þat I hade.<br />
         Þou art confessed so clene, beknowen of þy mysses,<br />
         And hatz þe penaunce apert of þe poynt of myn egge,<br />
         I halde þe polysed of þat plyȝt, and pured as clene<br />
         As þou hadez neuer forfeted syþen þou watz fyrst borne;<br />
         And I gif þe, sir, þe gurdel þat is golde-hemmed,<br />
         For hit is grene as my goune. Sir Gawayn, ȝe maye<br />
         Þenk vpon þis ilke þrepe, þer þou forth þryngez<br />
         Among prynces of prys, and þis a pure token<br />
         Of þe chaunce of þe grene chapel at cheualrous knyȝtez.<br />
         And ȝe schal in þis Nwe Ȝer aȝayn to my wonez,<br />
         And we schyn reuel þe remnaunt of þis ryche fest<br />
         ful bene.'<br />
         <span class="bw">Þer laþed hym fast þe lorde<br />
         And sayde: 'With my wyf, I wene,<br />
         We schal yow wel acorde,<br />
         Þat watz your enmy kene.'</span><br />
         
      </p>
      
      <p>
         'Nay, for soþe,' quoþ þe segge, and sesed hys helme,<br />
         And hatz hit of hendely, and þe haþel þonkkez,<br />
         'I haf soiorned sadly; sele yow bytyde,<br />
         And he ȝelde hit yow ȝare þat ȝarkkez al menskes!<br />
         And comaundez me to þat cortays, your comlych fere,<br />
         Boþe þat on and þat oþer, myn honoured ladyez,<br />
         Þat þus hor knyȝt wyth hor kest han koyntly bigyled.<br />
         Bot hit is no ferly þaȝ a fole madde,<br />
         And þurȝ wyles of wymmen be wonen to sorȝe,<br />
         For so watz Adam in erde with one bygyled,<br />
         And Salamon with fele sere, and Samson eftsonez--<br />
         Dalyda dalt hym hys wyrde--and Dauyth þerafter<br />
         Watz blended with Barsabe, þat much bale þoled.<br />
         Now þese were wrathed wyth her wyles, hit were a wynne huge<br />
         
         To luf hom wel, and leue hem not, a leude þat couþe.<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=354&CISOBOX=1&REC=14">Manuscript</a>
         For þes wer forne þe freest, þat folȝed alle þe sele<br />
         Exellently of alle þyse oþer, vnder heuenryche<br />
         þat mused;<br />
         <span class="bw">And alle þay were biwyled<br />
         With wymmen þat þay vsed.<br />
         Þaȝ I be now bigyled,<br />
         Me þink me burde be excused.</span><br />
         
      </p>
      
      <p>
         'Bot your gordel', quoþ Gawayn, 'God yow forȝelde!<br />
         Þat wyl I welde wyth guod wylle, not for þe wynne golde,<br />
         Ne þe saynt, ne þe sylk, ne þe syde pendaundes,<br />
         For wele ne for worchyp, ne for þe wlonk werkkez,<br />
         Bot in syngne of my surfet I schal se hit ofte,<br />
         When I ride in renoun, remorde to myseluen<br />
         Þe faut and þe fayntyse of þe flesche crabbed,<br />
         How tender hit is to entyse teches of fylþe;<br />
         And þus, quen pryde schal me pryk for prowes of armes,<br />
         Þe loke to þis luf-lace schal leþe my hert.<br />
         Bot on I wolde yow pray, displeses yow neuer:<br />
         Syn ȝe be lorde of þe ȝonder londe þer I haf lent inne<br />
         Wyth yow wyth worschyp--þe wyȝe hit yow ȝelde<br />
         Þat vphaldez þe heuen and on hyȝ sittez--<br />
         How norne ȝe yowre ryȝt nome, and þenne no more?'<br />
         'Þat schal I telle þe trwly,' quoþ þat oþer þenne,<br />
         'Bertilak de Hautdesert I hat in þis londe.<br />
         Þurȝ myȝt of Morgne la Faye, þat in my hous lenges,<br />
         And koyntyse of clergye, bi craftes wel lerned,<br />
         Þe maystrés of Merlyn mony hatz taken--<br />
         For ho hatz dalt drwry ful dere sumtyme<br />
         With þat conable klerk, þat knowes alle your knyȝtez<br />
         at hame;<br />
         <span class="bw">Morgne þe goddes<br />
         Þerfore hit is hir name:<br />
         Weldez non so hyȝe hawtesse<br />
         Þat ho ne con make ful tame--</span><br />
         
      </p>
      
      <p>
         'Ho wayned me vpon þis wyse to your wynne halle<br />
         For to assay þe surquidré, ȝif hit soth were<br />
         
         Þat rennes of þe grete renoun of þe Rounde Table;<br />
         Ho wayned me þis wonder your wyttez to reue,<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=359&CISOBOX=1&REC=15">Manuscript</a>
         For to haf greued Gaynour and gart hir to dyȝe<br />
         With glopnyng of þat ilke gome þat gostlych speked<br />
         With his hede in his honde bifore þe hyȝe table.<br />
         Þat is ho þat is at home, þe auncian lady;<br />
         Ho is euen þyn aunt, Arþurez half-suster,<br />
         Þe duches doȝter of Tyntagelle, þat dere Vter after<br />
         Hade Arþur vpon, þat aþel is nowþe.<br />
         Þerfore I eþe þe, haþel, to com to þyn aunt,<br />
         Make myry in my hous; my meny þe louies,<br />
         And I wol þe as wel, wyȝe, bi my faythe,<br />
         As any gome vnder God for þy grete trauþe.'<br />
         And he nikked hym naye, he nolde bi no wayes.<br />
         Þay acolen and kyssen and kennen ayþer oþer<br />
         To þe prynce of paradise, and parten ryȝt þere<br />
         on coolde;<br />
         <span class="bw">Gawayn on blonk ful bene<br />
         To þe knygez burȝ buskez bolde,<br />
         And þe knyȝt in þe enker-grene<br />
         Whiderwarde-so-euer he wolde.</span><br />
         
      </p>
      
      <p>
         Wylde wayez in þe worlde Wowen now rydez<br />
         On Gryngolet, þat þe grace hade geten of his lyue;<br />
         Ofte he herbered in house and ofte al þeroute,<br />
         And mony aventure in vale, and venquyst ofte,<br />
         Þat I ne tyȝt at þis tyme in tale to remene.<br />
         Þe hurt watz hole þat he hade hent in his nek,<br />
         And þe blykkande belt he bere þeraboute<br />
         Abelef as a bauderyk bounden bi his syde,<br />
         Loken vnder his lyfte arme, þe lace, with a knot,<br />
         In tokenyng he watz tane in tech of a faute.<br />
         And þus he commes to þe court, knyȝt al in sounde.<br />
         Þer wakned wele in þat wone when wyst þe grete<br />
         Þat gode Gawayn watz commen; gayn hit hym þoȝt.<br />
         Þe kyng kyssez þe knyȝt, and þe whene alce,<br />
         And syþen mony syker knyȝt þat soȝt hym to haylce,<br />
         Of his fare þat hym frayned; and ferlyly he telles,<br />
         
         Biknowez alle þe costes of care þat he hade,<br />
         Þe chaunce of þe chapel, þe chere of þe knyȝt,<br />
         <a type="milestone" href="http://contentdm.ucalgary.ca/cdm4/item_viewer.php?CISOROOT=/gawain&CISOPTR=356&CISOBOX=1&REC=16">Manuscript</a>
         Þe luf of þe ladi, þe lace at þe last.<br />
         Þe nirt in þe nek he naked hem schewed<br />
         Þat he laȝt for his vnleuté at þe leudes hondes<br />
         for blame.<br />
         <span class="bw">He tened quen he schulde telle,<br />
         He groned for gref and grame;<br />
         Þe blod in his face con melle,<br />
         When he hit schulde schewe, for schame.</span><br />
         
      </p>
      
      <p>
         'Lo! lorde,' quoþ þe leude, and þe lace hondeled,<br />
         'Þis is þe bende of þis blame I bere in my nek,<br />
         Þis is þe laþe and þe losse þat I laȝt haue<br />
         Of couardise and couetyse þat I haf caȝt þare;<br />
         Þis is þe token of vntrawþe þat I am tan inne,<br />
         And I mot nedez hit were wyle I may last;<br />
         For mon may hyden his harme, bot vnhap ne may hit,<br />
         For þer hit onez is tachched twynne wil hit neuer.'<br />
         Þe kyng comfortez þe knyȝt, and alle þe court als<br />
         Laȝen loude þerat, and luflyly acorden<br />
         Þat lordes and ladis þat longed to þe Table,<br />
         Vche burne of þe broþerhede, a bauderyk schulde haue,<br />
         A bende abelef hym aboute of a bryȝt grene,<br />
         And þat, for sake of þat segge, in swete to were.<br />
         For þat watz acorded þe renoun of þe Rounde Table,<br />
         And he honoured þat hit hade euermore after,<br />
         As hit is breued in þe best boke of romaunce.<br />
         Þus in Arthurus day þis aunter bitidde,<br />
         Þe Brutus bokez þerof beres wyttenesse;<br />
         Syphen Brutus, þe bolde burne, boȝed hider fyrst,<br />
         After þe segge and þe asaute watz sesed at Troye,<br />
         iwysse,<br />
         <span class="bw">Mony aunterez here-biforne<br />
         Haf fallen suche er þis.<br />
         Now þat here þe croun of þorne,<br />
         He bryng vus to his blysse!  AMEN.</span><br />
         
      </p>
      </div>
      HONY SOYT QUI MAL PENCE.<br />
      
      
      
   </body>
</html>